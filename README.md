# Slavoljub
Славољуб Славко Тадић
Дрино, водо хладна





	
Свака породица у Србији има неку тајну коју крије као змија ноге. Иако су догађаји и личности у овом роману измишљени, може се десити да се појави нека случајна веза са приказима у овом делу.
Аутор
 

Пролог 
Живот у великом граду је почињао рано, тако рећи зором, и то прво отварањем кафана и пекара где је из једних допирао мирис вруће, тек скуване турске кафе, а из пекара мирис врућих кифли. Када на пролеће, месеца априла, пораниш, чућеш жамор шегрта и калфи где се препиру да ли је старије кокошка или јаје, ту су и колпортери који узвикују наслове дневне штампе, а између њихових повика цвркут ласта које направише гнезда испод стреха.
Око пола осам жамор се појачавао дозивањем конобара од стране београдске господе да их послуже јутарњим следовањем – кафу, рахатлокум и чашу хладне воде. 
Дуж улица дрвореди са тек олисталим гранама и уредно пореданим канделарима између којих беху постављене клупе које памте сви стари Београђани јер су се на њима многи заклели на вечну љубав. На балконима кућа уредно постављене саксије са мушкатлама чији мирис се мешао са мирисом тек процветали јоргована. 
Добро дошли на Чубуру.
Све то је посматрао стари лисац, Средоје Петровић, наредник српске тајне полиције, капетан у Министарству ратне морнарице краљевине Велике Британије. Кад год би дошао у Београд, Средоје би поранио да се надише чистог српског ваздуха, макар то било и у Врању, или Призрену, само да је српско. Сустигле године Средоја Петровића, што године – што хладна река Дрина, коју је као млади обавештајац, газио и лети и зими. А сада ево га на Чубури, старом делу Београда, где је требао да се нађе са старим пријатељима. 
Док се Средоје спуштао ка Дорћолу, није могао да смотри како се преко пута кафане „Трандафиловић“ зауставио фијакер из којег изађе старији господин, у модерном оделу са полуцилиндром на глави. Плативши превоз, господин Стен, чврсто држећи путну торбу, осврну се око себе не би ли од мноштва радњи угледао цвећару. Чисто се обрадовао када је на пар корака угледао богато опремљену цвећару. Како је обавио све, климну главом самом себи хотећи рећи да је све ту и да може кренути у посету. Још само да сачека Средоја и то је то. Међутим, осам сати је одавно пропрошао јеу једној руци држсо је торбу, а у другој букет цвећа. Како је крочио у зграду стаде испред списка станара повлачећи кажипрстом од горе ка доле да би се зауставио код броја четири. Кад се попео до броја четири на којем је писало Јордан Симић, хирург, човек сачека да би се убрзо на вратима појавила старија госпођа.
„Добро јутро, изволите уђите, господине Стен“
„Добро јутро, госпођа Стано. Ово је за вас“.
„Господине Стен, били сте и остали џентлмен“.
„А-а-а!“, рашири руке показујући јој колико му пријају њене похвале.  
Убрзо се иза госпође Стане појавии доктор Симић који се поздрави са пријатељем.
„Јел стигао онај матори лисац?“, упита Стен.
„Ма какви, тај ти се гарант прегања са шпијунима“.
Приметио је Средоје двојицу шпијуна, који чак и нису желели да остану скривени, тако је бар проценио. Још неко време их пуштао Средоје да га прате не би ли утврдио да ли су добронамерни или су га трежили због ликвидације. Хотећи да их провери, Средоје стаде испред једног излога који је био у стаклу, да би системом огледала приметио њих двојицу где се домунђавају. Била је то продавница женског одела и интимног веша. У кратком времену му паде на памет како да се ратосиља оне двојице. 
Чекали су њих двојица да се Средоје појави из продавнице. Чекали су и начекали се. 
У неко преподневно доба пред вратима стана доктора Симића, појавила се старија госпођа, са штапом у руци. 
„Изволите, госпођо“, јави се госпа Стана, угледавши испред себе непознату жену.
„Да ли је доктор кући?“, реши Средоје да се мало нашали са старим друговима. 
„Морам да проверим“, окрену се остављајући непознату жену пред вратима.
Средоје искористи Станину несмотреност те брзо уђе у купатило, које се налазило тик поред улазних врата, с десне стране. У купатилу се пресвуче у нормално одело, сачекавши да се Стана поново појави.
„Госпођо..., буди бог с нама где се изгуби она жена“, погледа низ степенице, па како је не би она усмери поглед ка горе.
„Е свакојаког ли народа“, закључа улазна врата и уђе у дневно боравак где је дочекаше Стен, Средоје и доктор Симић. Један трен су били озбиљни, да би унекле праснули у смех. „Јао, матори угурсузи ли једни!“, изгрди их Стана.
„Госпа Стано, немојте се љутити. Имао сам пратиоце те с тога сам се морао пресвући“.


тек што се средио и кренуо ка вратима, претходно се јављајући кућној помоћници Мари да ће бити преко пута у „Трандафиловићу“ кад се зачу звоно на вратима.   Маро отвори де и ако мене неко тражи реци да нисам ту.
-	Одма докторе. – рече Мара одлазећи ка вратима.
Отвори врата пошто их претходно откључа и зачуди се кад пред њума познаде докторовог пријатеља адвоката Драгићевића.
-	Добро јутро Маро.
-	Добро јутро господине Драгићевићу. Којим добром?
Доктор Суботић кад чу глас свога пријатеља Милована изађе пред њега и срдачно се поздравише. Иако му се доктор обрадовао и он се зачуди да овако рано дође. 
-	Миловане добро ми дошао. Што ми се не најави па да мало боље испланирамо дан. Лепо време па смо се могли извести на Авалу…
-	На кратко сам до тебе дошао. Можемо ли у твој кабинет?
-	Хајде. Јеси за кафу и неко пиће? – упита га доктор пре но што уђоше у кабинет.
-	Може само кафа.
-	Маро донесите две кафе у мој кабинет.
Кабинет доктора Суботића беше богато опремљен што намештајем што богатом библиотеком од преко три хиљаде наслова по којој је био познат међу ученим људима тадашњег Београда. Од намештаја ту беше масиван сто од храстовине са кожном фотељом. На два супротна зида од пода до плафона беху постављене полице у којима беху уредно поредане књиге. Прозор кабинета је гледао на најлепши део Чубуре, на кафану „Трандафиловић“ у којој је доктор годинама уназад пио своју прву јутарњу кафу листајући дневну штампу уживајући на пролећном сунцу и удишући мирис цвећа са околних балкона. Ушавши у кабинет седоше у крај где су се налазиле две фотеље са малим сточућем за којим им Мара послужи кафу. Сркнувши прву јутарњу кафу искусном оку лекара није промакло да са Милованом нешто није у реду. 


Од кад је ушао у Београд, нешто га кљуцало у потиљак говорећи му да га неко прати. Свој осећај није хтео по којима се чуло клопарање мушких и женских потпетица, које су пригушивале жамор народа и фијакере, којим су се возиле Београдске даме. Како овај део града није довољно познавао, Средоје је често загледао називе кафана међу којима је Златно буренце било место његовог састанка са човеком из Земуна који му је требао предати коверту у којој су се налазили планови о намерама Аустрије према Србији. И поред велике гужве која га приморала да бира пут којим ће што пре доћи до Чубуре, на пола пута је приметио да га прате два младића. Да би се уверио стао је испред локала са великим стаклом у којем угледа одраз двојице пратилаца како се нешто домунђавају. Подиже поглед у вис да види шта радња продаје, да би се        Тешком муком Средоје се пробијао кроз народ хитајући да се нађе у кафани Знак питања. Сретен Сикирић, се пробијао кроз народ, хитајући да не закасни на заказани састанак. Тај дан као за инат би одређено да се у Душановој улици одржи централна свечаност поводом Дана борца. Додатну нервозу му уносила гласна музика са звучника окачених на бандере на висину од три метра. А и та балавурдија што их родитељи доведоше овде, не би ли својим присуством увеличали ту комунистичку ујдурму. У једном моменту умало није оборио неку бабу која је довела унука на свечаност. Није га то омело да настави пробијање иако је за њим другарица баба богорадала, да би у једном моменту изгубила дозу културног опхођења споменувши му мајку и оца.  
Све би то било лако да није имао агенте за леђима, због којих је морао да иде другим улицама не би ли им заварао траг. Тек када је ушао у једну зграду у Мике Аласа, која је имала два излаза, отарасио их се. Свих сем једног који га, обучен у чојано одело, никако није испуштао из вида. Мислећи да се ослободио пратилаца, Сикирић, сада већ опуштен, настави ка адреси назначеној на цедуљи коју је непрекидно стискао у знојавој шаци спреман да је сваког тренутка уништи ако га неко нападне. Погледа на сат, било је осам до десет. Имао је до десет доћи у седиште организације Црвена зора, како би добио инструкције за извршење специјалног задатка.
„Стој“, заледи га команда коју изрече један млади милиционер, „друже, не можете овуда проћи.“
„Како то не могу?“, љутито га Сикирић, упита, „А куда да прођем?“
„Идите горе до Солунске, а после се спустите ка Душановој“, упути га млади милиционер. 
Стигавши до Солунске, пут му пресече један млађи милиционер у цивилу показавши му руком куда да се креће. Негде, око броја 10, пут му пресекоше тројица младића који у рукама имадоше ланац, нож и металну цев. 
„Куда, друже?“, упита га највиши, стежући ланац у десној руци.
„А, што те то интересује?“, одговори му Сикирић питањем.
Сво време их посматрао не испуштајући их из вида како би их анализирао не би ли осетио који је најслабија карика. Трудио се да га што пре пронађе, иначе после ће бити касно. И нађе га. Био је то највишљи, за чудо, који је од наоружања имао ловачки нож. 
Немаде тај крупни, стрпљења. Усправи се и храбро крену на Сикирића држећи ниско нож у руци. Несигуран у свом наступу крену ка непријатељу размишљајући само о томе да му запара стомак. Потценивши Сикирића, тај крену у напад да би му ускоро десна подлактица била поломљена. Осетивши јаку бол сам се прућио на земљу.
Не чекајући команду, за њим је кренуо и онај са металном цеви, код којег Сикирић осети несигурност. Потрчи са дигнутом металном цеви како би њоме ударио противника у главу не знајући да има посла са машином за убијање. Чекао га Сикирић до момента одлучујућег ударца да би у задњој секунди пре противниковог ударца померио се у страну да би тај изгубивши равнотежу, ударио главом у металну цев. Прште глава, крв лину из напукле лобање. Сикирић се брзо удаљи да не би уквасио одело.
Погледа на сат, било је десет и три минуте. Није имао обичај да касни, али ова тројица су му задали озбиљне муке. 
У триннаест минута после десет стигао је до стамбене зграде у којој је било седиште Црвене зоре. 
Зграда је зидана раних тридесетих година. Првобитна намена јој је била, да се ту складишти царињена роба која је из трговачких бродова истоварана у луци на Дунаву. После другог светског рата, због мањка стамбеног простора, зграда је преуређена у стамбени објекат у којој су становали државни службеници. У приземљу зграде налазила су се три локала: бакалница, обућар и продавница доњег веша. 
У зграду се могло ући из широке Душанове и из мало уже, Мике Аласа.      
И пре него што се Сикирић испео степеницама на други спрат стамбене седмоспратнице, на којем се налазило седиште Црвене Зоре, директор је био обавештен да се непознати човек у раним педесетим запутио ка њима. Руководство ове организације вишегодишње постојање може да захвали добро организованом обезбеђењу. Ни мува није могла проћи покрај зграде, а да служба осигурања то не примети.
За разлику од многих који су овде долазили, Сикирић, је знао сваки кутак ове зграде и околине, тако да га ништа није могло изненадити. Још од уласка у Душанову, осетио је да га прате. И то је било увек када је долазио по позиву у Црвену зору. Све их је познавао сем једног који у оделу радника градске чистоће пролазио супротном страном улице. Нешто му је говорило да се тог мора чувати. 
Тако размишљајући стиже до адресе назначене му на цедуљи: Душанова, број 15,други спрат. Држећи цедуљу у десној руци, још једном провери да ли је то та адреса, а кад се увери да је стигао тамо где треба, повуче још један дим из цигарете, а затим опушак баци на под згазивши га врхом ципеле. Упре поглед у месингану плочицу на вратима на којој је било изгравирано др Драгољуб Шишић, професор руског језика. Позвони да би се у истом трену са друге стране зачуло: „Да“. 
Лагано су се врата отварала, скоро да је то трајало као вечност, док се у неке на њима не појави Сикирић. Уђе у канцеларију која је од намештаја имала сто, столицу и телефон. За столом је седела жена средњих година, лепих срта лица, модерно одевена. Била је то секретарица директора Црвене зоре.
Није чекала дуго да се отворе врата на којима се указа Сретен Сикирић, агент – егзекутор, познатији под надимком Кобац.  
Задубљена у читање неког извештаја, Нада Трајковић, секретарица директора, није чула кад је у канцеларију ушао Кобац. Тек кад јој се над папиром надви сенка, подиже поглед, пребледивши кад га угледа испред стола.
„Стариш, мачко“, са смешком на лицу, упозори је Сикирић.
У трену се прибра, подиже слушалицу како би га најавила директору: 
„Друже Миле, стигао је друг Кобац“, рече, „Јасно“, да би након тога спустила слушалицу телефона рекавши агенту да сачека неки трен, јер директор разговара са шефом. 
Мало њих је познавало Наду Трајковић, секретарицу тајне организације, која је члан КПЈ од 1934. године, учесник шпанског рата, првоборац НОР-а, искусан обавештајац Коминтерне и носилац ордена Народног хероја. 
Насупрот ње, егзекутор Сретен Сикирић, убица и преварант, женскарош, коцкар и алкохоличар. Био је члан КПЈ до пред рат када су га открили да предавао спискове младих комуниста, специјалној полицији. Успео је да побегне у Јужну Америку, где се кријо до фебруара 1942. године У Јужној Америци су га обучили да буде егзекутор, што је и био касније, најбољи. У Европу се вратио средином 1942. године, а у Југославију вратио са Енглеском мисијом крајем 1943, са лажним идентитетом новинара, дописника Тајмса. Новца му никад није мањкало јер је радио за свакога ко га добро плати, а трошио га по белосветским коцкарницама и борделима. Посао плаћеног убице обављо је крајње професионално. 
Често је долазио у организацацију тако да га Нада, која се иначе ничега није плашила, добро упознала и од њега се склањала. Знајући да је за новац издао многе младе другове који су завршили  Главњачи, зарекла се да ће помоћи сваком да га ликвидирају. Видевши га испред улаза знала је да је тај дан дошао. Јутрос јој је кроз руке прошао папир са описом Мирка Тешића, државног службеника у Лондону.    
Обуку за обавештајца, Нада, је прошла у Шпанији, за време грађанског рата. Тамо су је научили да се не плаши ничега. У рату у Југославији, знала је у по бела дана ући у канцеларије Гестапоа у Београду или Загребу, крала им документа и радила ликвидације њихових агената. Али од овог Сикирића, зазирала је и није јој било свеједно кад је био близу ње. У његовим очима је видела нешто страшно, као да је сам ђаво ушао у њега. 
А он, знајући да га се плаши, а плашила га се јер је знао нешто о њој, чиме ју је уцењивао. Знао је да је била љубавница Марка Тешића, партизанског обавештајца, са којим је водио приватни рат од 1940. године, када је у Главњачу сместио Јелену, Маркову девојку, која је била у трећем месецу трудноће. 
У марту 1943. године пут и задатак их је нанео у Загреб где су требали обезбедити састанак партизана и Немаца. Делегацију партизана предводио је Коча Поповић, а у пратњи су били Милован Ђилас и Петар Велебит. Коча Поповић је био добар пријатељ са Надом Тришић. У паузи преговора, Нада и Коча се нађоше у једном ресторану. У друштву им је био и Марко Тешић, којег су вуше познавали по надимку друг Црни. У неке, столу где су седели њих троје, приђе Сикирић, који се кратко задржао. Када се одмакао, Коча, не знајући да је Јелена Митровић била Маркова девојка, исприча им како ју је Сикирић предао полицији. 
„Већег скота у животу нисам упознао“, рече Коча, што је Наду зачудило, док је Марково лице било ледено мирно.
„Била је у трећем месецу трудноће, када су је убили“, заврши причу Коча. 
Чувши ово, Марко, је и даље био леден, али Нади, не промаче трзај леве обрве. Уочи ноћи када ће одменити брата на стрељању, Марко је испричао Нади, све о Сикирићу, замоливши је да помогне Мирку да га ликвидира. За замену идентитета, знала је Нада, а знао је и Сикирић. 
Стајао је Сикирић, на сред канцеларије, шепурећи се кап паун, гледао је испод ока, смешкајући се и фиксирајући је као змија своју жртву. Хтеде јој нешто рећи, али га прекиде звоњава телефона: „Да? Јасно. Изволите ући, чека Вас друг Миле.“
„Да ме сачекаш овде. Имам да те приупитам нешто,“ рече јој гледајући је леденим погледом.
„Чека Вас директор,“ рече му Нада, склањајући поглед у страну.
Срећом је на време сазнала који је задатак Сикирић добио те је на време обавестила свог рођака у удружењу „Слобода или смрт“ да упозоре господина Тешића.
Ушавши у канцеларију директора, Сикирић му рече да од посла, ма какав он био, нема ништа.
„Јел ти то мене тестираш, Милојковићу?“, упита га Сикирић.
„Како те тестирање снашло, Сикирићу?“, одговори му директор.
„Мало пре су ме пресрела тројица дилетаната. Једва сам им утекао“, исприча му Сикирић, „Други пут ангажуј способније пресретаче.“
„Јел мислиш на ове?“, упита га директор бацивши три фотографије пред њега, „То су те напали из Слобода и правда. Због њих сам те и звао. Знаш Мирка и Марка Тешића?“
„Мислиш Марка Тешића, пошто је Мирко пре десет година стрељан“, зачуђеним изразом лица констатова Сикирић, палећи цигарету.
„А, не. Стрељан је друг Црни...“
„Молим...“

Лондон, у лето 1955. године
Југословенско трговинско представништво „Космај“, при дипломатској мисији у Лондону, основано је крајем 1949. године да би тадашњу Југославију, која тих послератних година беше под економском блокадом, снабдевало храном и другим потрепштинама . 
На челу „Космаја“, како су комунисти мислили, био је Марко Тешић, пуковник, искусни партизански обавештајац, кога су другови звали „Црни“, због густе црне косе. Тек недавно, комунистичке власти у Југославији, сазнали су за ову превару два брата једнојајчана близанца, Марка и Мирка. Тај што се издавао за Марка, у ствари је био Мирко, брат близанац, потпуковник Југословенске војске у отаџбини, главни обавештајац у штабу ђенерала Драже Михаиловића.
Десет година ово је била тајна за коју је знао мали број људи; стриц Михаило, Радмила и Тодор, од укућана и неколико сабораца Југословенске војске у отаџбини. Недавно су му јавили да је разоткривен и да је из Југославије кренуо егзекутор, нико други до Сретен Сикирић, плаћеник и мајстор за ликвидације. Датум доласка, како му јавише из Минхена,  биће објављен у дневном листу Политика. 
Пошто је Политику читао од првог дана кад је дошао у Лондон, ту га нису могли изненадити.  
Јутро, 10. јул 1954. године, на трећој страни великим словима је писало:
Друг Сретен Сикирић, нови директор Југословенског информативног и културног центра у Лондону.
Читао је полако, слово по слово, реч по реч, како не би нешто пропустио.
На предлог Савезног секретара за културу, председник Савезног извршног већа друг Петар Стамболић, именовао је новог директора Југословенског културног центра у Лондону. За директора је постављен стари револуционар Сретен Сикирић. Претходни директор… - није читао даље јер га остатак текста није занимао.
„Нено“, позва преко интерфона секретарицу, „позовите ми кућу.“
Није задуго прошло кад зазвони телефон. Подиже слушалицу да би са друге стране зачуо Радмилин глас.
„Марко, шта се десило?“, упита га Радмила.
„Вечерас идемо у викендицу“, беше све што јој рече, а како је то била уговорена лозинка, она није поставила ни једно додатно питање. 
Следеће што је требало урадити је да буде сталожен и да чека. 
Прве сумња да је проваљен, била је смена секретарице Милене. Пронашао ју је мртву, сомљеног врата, у њеном стану. Поставили су му нову, лажну секретарицу, Нену Мишић, која је у ствари била Косана Сикирић, рођена Сретенова сестра. 
Прихватио је њихову игру, чинио се невешт, радио је све исто као и сваког дана. Око 14 часова нареди Нени да распусти све запослене. Само она да остане. Око 15 часова уследи дуго очекивани позив. 
„Друже Марко, имате на вези друга Сикирића. Да Вас спојим?“, упита га Нена.
„Може“, одговори јој Марко. 
„Хало, да ли је то друг Црни?“, ослови га Сретен партизанским надимком.
„О-о-о, Сикирићу, па где си ти, друже?“, успе некако да се суздржи.
„Ево ме, Црни, синоћ сам стигао.“
„Како си путовао?“
„Одлично. Стигао сам авионом преко Франкфурта“, прича му као да се знају сто година. „Него, шта радиш ових дана? Треба да ти пренесем поздраве од нашег старог друга. Ти га одлично познајеш, чак мислим да сте близак род“, поче да га провоцира.
„Е, одлично. Баш сам се ужелео вести из наше Југе. Када ти одговара?“
„Ако немаш шта да радиш, ето, може данас ту код тебе, али не бих у ту гужву. Мислио сам предвече“, предложи му Сикирић.
„Нема проблема, вечерас код мене у осам“, одговори му Марко, „оставићу само Нену, да нас послужи.“
 „ОК. Имаш ли ону вашу ракију Два брата?“
„Какав бих то ја домаћин био да је немам, а? Онда, видимо се у осам код мене“, и таман да прекине везу сети се још нечега. „Имаш возило?“
„И возило и возача“.
Након овога веза се прекиде. Сачека један трен те спусти слушалицу да би следећег трена отворио мала вратанца канцеларијског стола у којем се налазио телефон. Окрену број, сачека да зазвони три пута и да чује женски глас. „Добар дан. Продавница женског рубља, како Вам можемо помоћи?“
„Милена, овде Мирко. Спојте ме са шефом.“
„Сачекајте тренутак“, рече му секретарица.
„Е, друг, шта има?“, зачу се глас шефа.
„Вечерас у осам пошаљите екипу за одношење смећа.“
„Договорено“.
Кад је завршио све разговоре, позва секретарицу Нену да дође у канцеларију.
„Изволите, друже Марко!?“, рече Нена.
Мирко устаде из фотеље, забринут, те поче да пипа по седалу: „Нено, цео дан ме ова фотеља нервира,“ објашњавао јој док је рукама препипавао седало, „а, седнем нешто или зашкрипи или ме нажуља. Молим Вас седите да видимо да ли се и Вама чини.“
„Немогуће...“, беше последње што рече јер јој Мирко, кратким и прецизним потезом сломио врат.  
„Е, још да сачекамо и главног глумца“, рече сам себи. 
У петнаест минута до осам у канцеларију уђоше четворица „комуналаца“ за одношење смећа. Како беху маскирани, Мирко, није знао ко су. Без речи се склонише иза тешких, црних завеса. 
У пет минута до осам из гараже јавише да је гост стигао. 
У осам, у канцеларију без куцања, уђе друг Сикирић, сигуран у себе, надмен и безобразан какав је увек био. 
„Изволи“, рече Мирко, показавши му руком ка канабеу, „придружи нам се“, приђе фотељи те је окрену, „Верујем да знаш ко је ово!?“
Угледавши мртву сестру у фотељи, Сикирић, који до тад беше смирен, одједном поче да се тресе. Покуша извадити пиштољ из унутрашњег дела сакоа, али га у томе спречи један од „комуналаца“, ударивши га са пљоштимице окренутим шакама у пределу врата,  тиме га паралишући за кратко време, али довољно дуго да дочека наређење да га убије, што овај и учини тако што му кратким трзајем главе у страну поломи вратни пршљен. 
С обзиром на проблем цео посао је обављен са минималном буком. Сутрадан, Мирко, Радмила и деца, отпутовали су бродом за Аргентину. Исту ноћ рибарски бродић, са Француском заставом на прамцу, зауставио се на сред Ламанша, избацивши два бетонска сандука у воду. 
Југословенска амбасада, четврти дан је пријавила нестанак Сретена и Косане Сикирић.  

 
I
Причају стари људи да је Бог, правећи овај свет, село Трбушницу сместио на западној падини планине Гучево, између Бање Ковиљаче и Лознице, давши му задатак да вечно стражари и да јавља шта се дешава преко реке Дрине, како би сачувао Србију од којекаквих башибозука. 
Чиниле су многе војске велика злодела овом народу, али најгори беху Турци Османлије, што је терало народ овог краја да се одмећу у хајдуке који су сачекивали зулумћаре, светећи им се за учињену несрећу коју чињаше у овом крају. 
Још увек, доле на Тичар пољу, одзвања звекет оружја и покличи српских устаника, које је водио војвода Анта Богићевић у одбрани Лознице од Турака. Узјахали, тако, чилаше и растерују Турке на буљуке.
Свикао сељак свих ових година, када се ујутро пробуди да прво погледа ка западу и, ако је све мирно, окрене се ка икони, прекрсти се како би се захвалио драгом Богу што и то јутро дочека у слободи.
Посебну драж свему овоме биле су слике јутарњег буђења природе у Трбушници. 
Кад ујутру Сунце провири кроз доње гране, прво осветли кровове кућа, а затим преко воћњака и Тичар поља распрши своје зраке по хладним таласима реке Дрине, одакле се ти зраци поново вину у вис помешани са шареним капљицама реке. 
„Охој, Трбушничани!“, то се сплавари довикују са народом.
Годинама уназад сплавари вештим рукама спроводе дрвене трупце ка Шапцу. И увек се надвикују са сељанима.
„Охој, сплавари!“, узврати им младић терајући краву на испашу.
Природа се полако будила.
По гранама се наместиле гугутке и понеки врабац, куњајући на јутарњем сунцу, а неколицина малих џивџана поранила, па се купају у прашини сеоског пута, повремено лупајући својим маленим крилима спирајући јутарњу росу са перја. Пчеле зујалице радосно скакућу од цвета до цвета скупљајући цветне сокове.
Све то је праћено риком крава и волова које своје јутро проводе на испаши. Њима се убрзо придружише петлови и пси, комплетирајући оркестар који је поздрављао рађање новог дана.
Све је ово пратио млади студент права, Михаило Петровић, седећи под густом крошњом старог храста, уживајући у овој лепоти. Знао је редослед јављања.
„А сад ће господин славуј… аха, ево га“, зачу се пој славуја из Милутиновића забрана. „Сад ће Шаруља да се јави…“, и она се придружи буђењу природе својом риком, дајући Михаилу до знања да је време за мужу. „Сачекај, Шаруља. Аха, сад ће креја.“
Изненада, уместо креје, јави се врана, која долети од Дрине, па се изгуби ка Црном врху  гракћући као да је сам ђаво јурио.
„Откуд сад ова?“, запита се Михаило.
Свраке загракташе и прхнуше за оном злослутницом. А врапци, ти нежни џивџани, шмугнуше у крошње дрвећа не би ли се сакрили од зла.
Уплаши се Михаило, јер за врану од вајкада веле да доноси лошу вест. Уплашен, скочи на ноге, стави књигу под мишку и сиђе низ падину како би потерао Шаруљу кући.
Данас беше празник, Видовдан, панађур у Лозници. Први пут да се није радовао овом празнику и одласку на панађур, а волео га је јер је на њему сусретао другове из гимназије, рођаке из суседних села. Све време се надао да се оно неће десити. 
Михаило је био крупан младић, широких рамена, крупних шака, чврсте вилице, црне, кратко подшишане косе. Од своје генерације је одмакао у свему - и по снази и по знању. Најмлађи студент друге године на Правном факултету у Београду, четири језика је одлично говорио - руски, енглески, немачки и француски. Тај, кад једном погледа страницу књиге, одмах све запамти.
Кад оно врана пролети, јави му се птица кљуцавица не дајући му мира да седне, да се среди, већ га непрекидно опомињала да ће се ускоро нешто десити, ако се већ није десило. Од како се вратио са ливаде, никако није имао мира. Уђе у собу, седне за сто, погледа у књигу, а пред очима му све бело. Гледа где је икона, приђе јој, па се чисто уплаши, окрете се на другу страну, а онда стругну у двориште, а тамо га сачекаше отац и деда, нешто се гуркају и домунђавају. У глави му бубња, удара у слепоочнице, да прсне. Зине, да изусти то што зна па затвори губицу. Сети се четничке заклетве. Узодао се по дворишту, жив не зна шта да чини. Врати се до стола те седе до ђеда Средоја, а он га штипка и пита за Милену Недић, је л` дала испите и тако још којешта, а њему није ни до Милене, ни до било ког женског чељадета. Ни ту га место није држало, устаде и опет у кућу.
„Мило, сине“, мајка ће му. „Шта те, срећо, спопало, па немаш мира?“
А рекао би, макар њој би рекао, али није смео. Сврбео га језик да се излане и таман заусти да јој каже, сети се заклетве и ућута. Пре би се рекло - угризао се за језик.
„Био неки цар Тројан“, поче Средоје причу, а све гледа у кућу, ни лево, ни десно, већ само право, на кућу, „веле да је имао козје уши. Како који брица дође да га обрије, он, тај Тројан, га упита шта је видео. Како који му рекне да је видео козје уши, цар га убије...“
„Ајде, Средоје“, умеша се баба Меланија, „шта ту замајаваш дете. Не слушај га сине Мило, деда булазни...“
„Бабо, у кућу, привати се посла“, оштро је погледа Средоје, да се Меланија само прекрсти и оде за својим послом. „И тако сваког брицу. Али само један би паметан те оћута кад га цар упита шта је видео“, течно прича Средоје и гледа у кућу. 
Слуша Михаило, све му лакну кад схвати шта му ђед рече, а кад га мајка поново упита шта му је, само смаче раменима говорећи јој да му није ништа.
Доручковаше и тад деда Средоје позва Михаила и Милутина да са њиме крену у Лозницу на панађур. Свих ових година Михаило би први скочио да крену, јер највише је волео са дедом да иде, али ове године, затворио се у собу, окренуо леђа вратима и нит` ромори, нит` говори.
* * *
Ћуприја, крајем марта 1914. године, камп за обуку четника
„Михаило Петровић, студент прве године на Правном факултету, перфектно говори четири језика – немачки, француски, енглески, шпански и руски“, читао је Танкосић, биографију студента - добровољца, „Види ти момчине, све десетке и то са деветнаест година“, рече Танкосић себи у браду. 
Чу га његов побратим, војвода Вук, те га упита:
„За кога то велиш, побро?“
„Ма, онај плави, унук од чиче Средоја“, одговори му Танкосић, „Чуј шта још пише за малог“, настави Воја Танкосић, „Отац Тодор, рудар у Зајачи, инвалид из рата против Турака, 1912. године, нема леву руку до лакта. Мајка Милена (рођена Милутиновић), рођена 1872. Године, домаћица. Завршила је женску школу у манастиру Чокешина. Сестра Милица и брат Милутин, васпитани и вредни, пример за цело село Трбушницу“, заврши Танкосић читање. 
„Треба обратити пажњу на њега!“, додаде војвода Вук.
Танкосић, загледан ка полигону изнад којег се дигла прашина, не рече ништа на ту Вукову упадицу.
Следећи час је био обука у памћењу, и ту је Михаило био најбољи. 
„Петровићу“, позва инструктор, Михаила, „иди до магацина и донеси три бомбе.“
Док се Михаило удаљавао ка магацину, војвода Танкосић га нетремице пратио, што инструктор примети.
„Несвакидашњи момак.“
Танкосић на то не рече ништа.
Било је то у кампу за обуку четника у Ћуприји, која је провођена под будним оком војводе Танкосића. У кампу, четнике су обучавали у пуцању, бацању бомби, минирању. Посебан вид обуке био је стицање кондиције за суров живот по шумама и планинама. Међу двеста кандидата, Михаила одабраше да буде обавештајац. По речима капетана Мирковића, од скора нису имали таквог кандидата на обуци. 
Михаило уђе у магацин, узе бомбе и, таман да крене назад, отворише се врата од магацина у који уђе рођак Јован Трајковић са неким у цивилу. 
„Васо, кажем ти, убиство Фердинанда ће подићи слободарски дух код Срба са ове и оне стране Дрине.“ 
„Надам се, Јово. Из твојих уста у Божје уши.“
„Видовдан ће бити црни дан за црну монархију.“
Михаило чучну да га та двојица не примете, а и да покуша још нешто да чује.
„Јеси ли понео торбу?“, упита Јово тог.
„Јесам.“
„Бомбе си јуче добио. Данас пиштољи. Је ли тако?“
„Да.“
Још неки трен, Михаило, остаде скривен у магацину пребирајући по глави о чему ови причаше. О добром нису. На вече, како је био одређен да среди канцеларију мајора Танкосића, поспремајући сто, угледа Политику од 24. марта. На првом листу велика фотографија Аустроугарског престолонаследника, Франца Фернинанда, најављујући посету Босни и Херцеговини за Видовдан. Тад му у памет дође да ови спремају велики белај. Убрза са поспремањем и кад заврши оде на починак. Тек што сат откуца поноћ, Михаило, не могавши да заспи, чу где Танкосић упита дежурног ко му спремао канцеларију.
„Онај новак, Михаило Перовић, војводо.“
Сутрадан, на јутарњој смотри, мајор Танкосић изведе Михаила испред строја рекавши му да узме своје ствари и да крене за њим.
Опрема ни мало није била лагана, али није се бунио. Свиђало му се овде, доста авантуре, динамично. Тада се у кампу први пут сусрео са оружјем, бомбама, прављењем темпираних мина. 
Од кад му је наредио да узме своје ствари и да крене за њим, Михаило и Танкосић не проговорише ни реч све до манастира Раваница. Дошавши пред капију манастира, мајор покуца и тад се појави монах који их пропусти унутра.
„Помаже Бог, Војине“.
„Бог ти помогао, Светиславе“.
Михаило остаде испред капије у ставу мирно. Монах Светислав свикнут на овакве сцене, не рече ништа, већ затвори капију испред које Михаило и даље остаде да чека. Стајао је на сунцу, миран, сталожен. Опет се отвори капија на којој се појави Танкосић рекавши му да уђе. Кад Михаило уђе у порту манастира, Војин му показа где да стане. Кад је почео падати мрак, Танкосић устаде показавши му руком да га прати. Иако уморан и гладан, Михаило, се крете за мајорем. Знао је добро шта мајор ради - тестирао му издржљивост.
Иако уморан, Михаило крену за Танкосићем, ништа не говорећи. Од манастира кренуше уз брдо да би у зору стигли у Сењске руднике. Након што се сместише у неку мању пећину, Танкосић направи себи кревет од борових грана и пре но што заспа нареди Михаилу шта има да ради.
„Ја ћу мало да дремнем, а ти види да нам спремиш нешто за доручак.“ 
Знао је Михаило добро шта му је чинити. Скиде опрему са себе уредно је сложивши, извади нож и крену у лов. Као мали, научио је правити замке за ситне дивље животиње. Кад се вратио из лова, у руци је носио дивљег зеца и фазана. Пре него што их је припремио за печење, упали ватру, а у канти, коју пронађе у ћошку пећине, донесе воде са оближњег извора. Није прошло ни десетак минута, по Михаиловом прорачуну, када се поче осећати мирис врућег печења. За пола сата беше спремна трпеза на којој беху сервирани зец и фазан, а нашао се ту и чај од шумског биља.
„Шта си нам то спремио, момче?“, упита Танкосић пошто се протегну у кревету. „Рекао бих да је нешто добро.“
Пошто доручковаше Танкосић му рече да мало одрема, а он ће да стражари. Кад се пробудио, Михаило му назва добар дан.
„А, пробудио си се. Добро, сад ћемо назад. Али нешто бих те питао пре него што кренемо назад. Прекјуче, оно кад си био у магацину, јеси ли чуо да двојица нешто причају?“
„Нити сам шта чуо, нити видео“.
„Сигурно?“
„Очију ми“.
Кад су се вратили у камп, Танкосић нареди да Михаилу прошире обуку за бравара, у фалсификовању докумената и у маскирању. Све то је научио и положио са одличном оценом. На крају, као поклон од Војина Танкосића добио је златан прстен на којем је био угравиран грб Краљевине Србије. Дадоше му и конспиративно име - Црни Медвед. 
На растанку војвода Танкосић му рече: „Поздрави ђеда и оца,“ нашта Михаило само климну главом. 
* * *
Село Трбушница, 28. јун 1914. године
Нека чудна тишина надвила се над селом и као да чека да се нешто деси. Да ли то само он осећа или сви ћуте и ишчекују да се нешто деси. Испод ока гледа у деду Средоја, а он или се прави, или стварно не зна, да ће ускоро да груне у Сарајеву. Све је стало, ни листак да прхне, ништа. А у мозак кљуца ли кљуца. 
„Само на добро да изађе“, помисли.
И таман мишљаше да се то неће десити, кад око поднева зачуше се црквена звона, прво од Лознице, а не задуго и од Бање Ковиљаче. Помисли да то звоне због празника, али кад се зачу и добошар, Михаилу би све јасно.
Тупа-лупа, тупа-лупа, тупа-лупа.
„Добошар, шта сад он хоће?“, запита се мајка.
Добошар је ишао селом и на сваких педесет метара би стао, три до четири пута би ударио у добош и онда би прочитао наредбу:
„Даје се на знање, даје се на знање, даје се на знање.“
Увек је викао три пута, дајући народу времена да изађу из својих кућа или да прекину с послом, да чују оно главно што им је требао саопштити.
„Ехеј, народе, чуј и почуј. Објављена је мобилизација, Аустроугарска ће ударити на нас. Сви војно способни мушкарци треба што пре да се јаве војсци!“ 
Народ се крсти, слути несрећу.
„Прича се да је неки Принцип убио аустроугарског ћесара, Фрању“, рече деда Средоје кад се вратио од општине, где је ишао да се распита шта се то десило.
Из њихове куће једини способан за војску био је Михаило. Отац му је у првом рату изгубио руку, деда је остарио, а мали Милутин имаде само десет година. Поговора нема, отаџбина се мора бранити. Михаило се брзо спреми. Обукао је очеву комитску униформу и тако опремљен изашао на двориште.
Деда Средоје стоји на кућном прагу, поносан и забринут. Кад га је видео опремљеног, сетио се своје младости и четовања. Четник не може бити свако, то могу бити само одабрани момци. 
„Михаило, ти си наш понос. Сад идеш у рат против силе, против швапске царевине. Командира поштуј, друга воли и пази, са мртвог ништа не узимај, туђе не дирај… Немој да сам чуо ружну реч о теби… Кући ми се не враћај покуњеног чела! Отац твој и ја из ратова донесмо орден. Нека ти је са срећом.“
Кад је деда Средоје рекао то што је имао, Михаило му приђе, те га пољуби у руку, затим баби Меланији, а на крају оцу Тодору и матери Косани, која му на растанку даде шареницу пуну ораха, сувог воћа, половче ракије, домаће, њихове.
Не рекавши ништа, окрену се и пође ка сокаку. За њим су низ двориште трчали сеја Милица и мали Милутин.
И тако Михаило крену у рат. Пружио корак, поносан што иде да брани отаџбину. На излазу из села, у Милутиновића забрану, чекала га Милена. Сеја Милица се вратила кући, а Милутин се сакрио иза жбуна и чека да види шта ће се десити на растанку. 
„Идеш?“
„Да, идем.“
„Чувај се“, рече му она, а он ћути.
Милена скиде мараму са главе и завеза му је око врата. Михаило приђе те је пољуби у образ. Још неки трен су стајали једно наспрам другог, гледајући се.
„Збогом, Милена.“
„Збогом, Михаило.“
Окренуше једно другом леђа и отидоше свако на своју страну.
„И то ми је љубав“, рече Милутин сам себи и потрча за братом.
Михаило је ишао добро знаним путем ка Лозници. Присећао се њему драгих места и успомена из детињства. Најлепше успомене беху места где се састајао са Миленом.
Кад је био у Крајишницима, погледа ка Лозници, изненадивши се непрегледној маси народа на житној пијаци. 
Знајући да га Милутин све време прати, окрену се и позва га да му се придружи. Кад виде да га брат зове, Милутин се обрадова и као куче које прати газду, дотрча до њега.
„Али, кад ти будем рекао да идеш кући, има да идеш одмах. Немој мати да се секира.“
„Добро, бато.“
„Држи се уз мене, видиш каква је гужва доле.“
„Је ли то сви хоће у рат, бато?“
„Ту ти, мој Мићо, најмање војске има. Све остало су деца и бабе.“
Кад сиђоше у град, пролазећи покрај газда Митрове магазе, Михаило му рече да га сачека код старог храста. Оставивши брата у хладовини столетног храта, Михаило се запути ка регрутној комисији. 
На житној пијаци у Лозници регрутна комисија поставила три стола и врше тријажу регрута. За средњим столом седи капетан, с леве поручник и наредник са десне. Постројена српска младост, све делија до делије, прави ко вите јеле, стрпљиво чекају да им се саопшти ратни распоред.
„Следећи!“, командује наредник, а кад тај следећи приђе, он му саопшти шта да каже. „Име, очево име, презиме и година рођења“.
„Петар, отац Милован, Костић, рођен 1895. године.“
„Први пешадијски пук, комбинована дивизија“, саопшти му капетан. „Следећи…“
Поиздаље, у сенци багрема, два војника се нешто домунђавају и главама показују према регрутној комисији. 
„Војводо, онај крупни, црне косе“
„Који?“
„Онај у средњем реду, при крају је.“
„Аха, сад га видим. Је ли добар?“
„Прошао је обуку код Танкосића. био је најбољи“.
„Е-е-е!?“
„Засигурно“, потврди му та особа, па се изгуби између народа.
А народ ко народ. Окупирали трг и не дају дисати комисији. Чекају да још који пут виде своје пре него што оду у јединицу. Милутин, тек што седе на велику жилу, леђа наслони на стабло столетног храста, крај њега прође деда Средоје. Како беше вижљаст, скочи ко опарен да би се исте секунде сакрио се иза стабла.
Док се Милутин скривао иза храста, дође ред на Михаила.
„Михаило Петровић, студент, јављам се као добровољац“, рапортира регрутној комисији. 
„Колико ти је година, момче?“, упита га један онизак, са брчићима, стојећи иза капетана. 
„Деветнаест.“
„Осамнаест, војводо, осамнаест.“
Окрену се да види ко то зна колико му је година, кад оно деда. Пратио га све од куће, криомице, јер знао је куда треба да иде његов мезимац, дедина дика. 
„То га кудиш, Средоје?“, упита га тај мајор, којег зваше војвода Вук.
„Не дао Бог. Мали је добар, може да потегне кад загусти, а четири језика говори.“
Војвода Вук, беше командант Јадарског четничког одреда. Кажу јунак само такав, сваком војнику наклон и заклон. Јао си га оном који га не послуша.
„Које језике говориш, синко?“
„Руски, енглески, француски и немачки, војводо.“
„А што се ниси пријавио у дипломатију?“
„То је за газдинске синове.“
„Добро нам дошао“, честита му војвода, па се још три пута изљубише у знак добродошлице. „Него, реци ми, јеси ли ти недавно прошао обуку код Војина?“
„Да, војводо.“ 
„Видиш оне тамо?“, упита га војвода, а кад му Михаило потврди, он га упути да се јави економу да задужи оружје.
Вративши се са задужења, Михаило позва Милутина да приђе.
„Мићо, овамо де.“
Мали Милутин беше вижљаст, дугоног. Притрча у два корака.
„Ето, војводо, то је мој брат. Тај вам има десет година, а све песме о нашим јунацима зна наизуст.“
„Помаже Бог, војводо“, као из топа поздрави га Милутин.
„Бог ти помогао, јуначе“, отпоздрави му, пољуби га у глави и дарива га са малим перорезом.
Узе га у руке и стаде да га разгледа заборавивши да му се захвали.
„Мићо, шта се каже?“
„Хвала, војводо.“
„Ајд сад кући, да се мати не секира. Још мало па ће мрак“, потера га Михаило.
Милутин крену кући, али као да му нешто говорило да се сакрије и да се нагледа брата. Михаило, кад га смотри, махну му руком да иде кући. А он опет крене па се осврне, стално тражећи погледом брата. У неке, кад га више није видео, окрену се и оде кући.
То је било њихово последње виђење.
Кући се вратио кад је увелико пао мрак. Грдне батине је добио од оца, а тек кад му нађе перорез у џепу… С тешком муком је објаснио одакле му тај ножић.
„Ја, баш ће тебе војвода да части.“
„Јесте, оче, тебе ми“, кроз плач је говорио. „Брацо му рекао како ја знам говорити песме и он ме частио.“
„Томо“, умеша се деда Средоје. „Остави то дете више. Ишао да испрати брата, па шта.“
„Ако ми се неко пожали да си му узео ножић, држи се у круто.“
Дуго у ноћ Милутин је плакао, шћућурен у кревету поред сеје Милице. Иако је била против оца, морала је ћутати. Отац му је тиме дао до знања да се кућа не сме осрамотити због једног перореза. 
После два дана, вративши се с посла, отац позва Милутина да дође под орах. „Ево ти ово“, извади отац из џепа сакоа перорез. „Рече ми газда Митар да си добио ово на поклон од војводе.“
„Хвала ти, оче“, захвали му се Милутин.
„Немој да сам те видео да мучиш младе воћке. Ено ти у башти трулежи, па вежбај.“
Испратише га погледом деда и отац, вртећи главом.
„Биће од њега нешто“.
„Да“, потврди отац да би потом дубоко уздахнуо. „Само Миша да буде добро.“
„Даће Бог, сине. Даће Бог!“
 

ГЛАВА ПРВА
I
Живот се полако враћао у села под окупацијом. Сваким даном се осећало да ће скоро крај рата. И окупационе власти више нису онакве, строге. Народ живнуо. 
На њивама, у време окупације, видети мушкарца била је права реткост, а ништа боље није било и после рата. Србија, која је изгубила половину мушке популације, тешко се опорављала. У селима је била права реткост видети здравог мушкарца да послује око куће. Како беше време јесењих радова, оно што остаде од фамилија, дало се у посао око обрезивања воћа, сређивања њива и ливада.
Живан Тешић, био је један од два најјача домаћина у Трнову. Његова ракија била је  позната по квалитету широм Србије. Поштован је био јер два сина је дао отаџбини, а и трећи му је негде на фронту.
Био је на пола посла у шљивику, кад су се зачула звона са цркве Арханђела Михаила. Испрва није обратио пажњу на звоњаву, јер последњих дана црквена звона су се често чула. Заустави се у послу да се прекрсти, чисто из навике, да би одмах наставио са радом, не обзирући се на све јачу звоњаву. Ако је нешто битно, сазнаће од жене Петрије, која све чује и све зна. Што је мање знао, помисли у себи, боље по њега. Понекад човек треба да се прави да не зна ништа. 
Настави да ради бивајући све више нервозан, а и још више лењ да прекине започет посао. 
„А што ли нема Тодора?“, помисли Живан. „Јутрос отишао у Ваљево са Станијом.“
Овако су, присети се јуна месеца 1914. године, црквена звона звонила када је објављена општа мобилизација.
Међутим, кад у неке поче да лупа добошар, штрецну га испод левог ребра. Ово већ би озбиљније. Није да није веровао црквеним звонима, али ипак добош и добошар су државно власништво, а он што прочита, то је закон. Не хотећи више да чека, скупи алат и крену, једва се пењући уз брдо, ка кући. Једва се довукао до подрума у који остави алат, тик поред буради и крену ка капији. Сокаком је народ увелико пролазио, вукући децу за собом, док су она старија већ била код општине, где су запосели најбоља места, или се попели на дрвеће.
Тупа - тупа – тупа, лупао је добошар док га руке нису заболеле од ударања палицом по разапетој кожи.
Мишице црквењака Драгише утрнуше од повлачења конопаца док му је у ушима бубњало од црквених звона.
Било је ту нечег чудног у истовременом лупању добошара и звоњави црквених звона. Потајно се надао да је ово због краја рата, а у неку руку није могао поверовати да је онолика сила поражена. Али, ајд и да поверује. 
Народ се стуштио сокаком, све старци, млађе жене и деца. Младог човека нису видели има томе преко четири године. 
„Овако је исто било кад објавише да ће Шваба на Србију, деветсто четрнаесте“, чу Живан како је све то прокоментарисао деда Милојко који је, као и остали, журио ка општини, поштапајући се, а натукао шајкачу на веђе, тиме показујући да се не радује оволикој галами. 
Народ се крстио молећи се Богу да не буде тако што деда Милојко говори. Живан, тек што закорачи на сокак, чу да га неко дозива: „Живане, сачекај де.“
Беше то комшија Милорад Мишић, који га дозва да му придружи да не би ишао сам, вели да се лоше вести лакше поднесу ако је неко познат крај тебе. Поиздаље се види да је доста народа дошло. Како приђоше општини, сви их одреда поздравише, јер народ зна ценити жртву њихове фамилије. Обојица изгубише по двојицу синова у претходним ратовима. Жене забрађене у беле мараме, коментаришу шта је која начула, док су им се деца прибила уз скуте, уплашени од свега тога што се дешава. 
Добошар Миливој стао на повећи камен, чија намена је иначе била да се испе на њега како би га сви видели и чули шта им има објавити, процени да је ту већина села, удари маљицама још два, три пута и поче да виче.
„Народе чујте и почујте!“, виче, а жиле му натекле само што не прсну. „Данас у једанаест сати завршен је рат.“
„Шта вели, овај?“, упита баба Стамена.
„Готов рат.“
„А!?“, поново упита, јер је имала слабији слух.
„Готов рат, баба!“, викну Миломир, колико га грло носи.
„Кад ће војска кућама!?“, викну Живан. „Аман, људи, дај утишајте оног црквењака. Кад му платимо да звони за сахрану или о празнику, отаља посао, а вид` га сад.“
У неке утихнуше звона на цркви Арханђела Михаила. Како утихнуше звона, тако и добошар заврши свој посао. Као да су се договорили, прокоментариса неко. Џабе је народ звао да добошар поново прочита проглас. Неки су и претили, неки молили, али, авај, он на то није реаговао. Народу остаде да само нагађа кад ће војска кући. 
„Милораде, ајмо кући. Дангубимо овде. Зором ћемо у Ваљево“, рече му Живан, као да је слутио нешто.
Таман да се окрену назад кући, кад поново чуше добошара да лупа у добош.
„Мало пре је стигло обавештење о погинулим“, повика. „Окупите се да не читам двапут.“
Народ претрну кад чуше овог да има још нешто им рећи.
„Је ли, ти бре!“, повика Живан када су се вратили Милорад и он. „Рече ли мало пре да је рат готов, а?“
„Јест, вала, јест“, потврдише остали. 
Џабе се добошар правдао да је депеша тек стигла, народна је имала бити последња. Мало је фалило да га обесе о оближње дрво.
„Милораде, идемо кући“, рече Живан видећи да ситуација измиче контроли. „Сутра ћемо у Ваљеву све сазнати.“
Одмакли су од општине таман толико да су могли чути лелек жена. Касно поподне прочуло се по Трнову да је погинуо Радован Мишић. Била је то трећа жртва из куће Мишића. Прво им погинуо Драгомир на Церу, најмлађи Спасоје остаде негде у Проклетијама и овај средњи, Радован, паде пред Београдом. Остаде им само ћерка Ленка. Лелек из правца Мишића се чуо до пред саму зору. Сутрадан су Тодор и Милорад отишли у Београд да довуку тело. Вратили су се празног сандука. Командир им рече да од Драгана није остало ништа, разнела га бомба. Једино што је од њега остало је цокула коју сутрадан сахранише на сеоском гробљу у селу Трново.
„Некима ни цокула није остала“, тешио се Милорад. 
Село Трново је у три отаџбинска рата дало дванаест војника, у три куће се огњиште угасило, десет војника се вратило кући као ратни војни инвалиди. Суморна јесен у Трнову би те деветсто осамнаесте и деветнаесте. Уместо песме чуо се лелек, а уместо свадбених барјака на кућама су се вијорили црни, посмртни. 
Ово је био ратни извештај села Трново, након завршетка Великог рата.
 
II
Стиже наређење да се војска распусти кући. Прво отпустише добровољце, па другопозивце, а на крају ратни састав.
„Доста је било ратовања“, веле да је стари краљ Пера, баш тако рекао и, још кажу, да је причао да се отаџбина сад мора обновити, морају се, каже, деца рађати и њиве да се поору. 
У касарни 17. пешадијски пук у Ваљеву, наредници постројили војску. Испред једног строја, наредник Михаило Петровић, окићен с три реда ордења, уређивао војску. 
„Виш оног?“ рече Милојица, артиљерац, своме рођаку Пери, показујући му на Михаила.
„Којег?“, Пера ће, а све се извиривао не би ли видео тог што му рођак показивао. 
„Ма, онај тамо што уређује војску.“
„А-а-а, ја, сад видим. Шта с њим?“, упита рођака Милојицу.
„Е, то ти је Михаило Петровић, јунак са Кајмакчалана,“ рече му рођак.
„Која људина.“  
И тако, наредници постројили војску, све по реду и како ваља. Војска се уредила, затегла, цокуле подмазала и изгланцала, нестрпљиво ишчекујући команду „Вољно“ и да се распу којекуда, као влат пшенице коју сељак протрља у шаци.
„Слушај вамо. Док пуковник не да вољно ви сте војска“, разгаламио се наредник Мита. „И немој да ми се који кревељи, да чачка нос или да звера около“, прича, а све се шетка испред постројених војника. „Кад се стрписмо ове четири године, шта је још по сата.“
Постројена војска, победници у Великом рату, све јунак до јунака, поносно чекају да им се обрати командант Дринске дивизије, пуковник Никола Стефановић. 
Тек што сат на цркви Покрова пресвете Богородице откуца дванаест, из команде изађе пуковник Стефановић у пратњи ађутанта, наредника Живка Павловића. Рапорт је имао предати мајор Протић, јуначина само таки.
„Мирно! Поздрав надесно!“, командовао је мајор Стојан Протић, командант батаљона, на чијим грудима су сијала два ордена и три медаље.
Загазио је мајор стројеви корак, чврст, пуним стопалом, тако да је сваки војник осетио додир његових чизама са земљом. Годинама после рата војници су причу о рату почињали тако што прво помену мајора Стојана Протића.
„Господине пуковниче, војска постројена и спремна за смотру. Рапортира мајор Стојан Протић“, одсечно рапортира. 
Пуковник Стефановић стаде испред дивизије да поздрави јунаке.
„Помаже Бог, јунаци!“
„Бог ти помого!“, одсечно му отпоздравише војници.
Кажу Ваљевчани да се отпоздрав чуо све до куле Ненадовића.
Пуковник пређе погледом од једног до другог краја, сетивши се како је исто тако пре четири године стајао испред ових војника, премишљајући се како да им објасни зашто опет морају у рат. А шта сад да им каже кад знају све, кад прођоше све, кад издржаше све? Ето, сад стоји пред тим који претекоше, који су имали среће да их не поткачи бугарски или швапски митраљез. Доста их је опет остало тамо далеко да леже у туђини, на вечној стражи. 
„Јунаци!“, груну пуковник својим баритоном. „Ево нас опет на истом месту одакле смо пре четири године кренули да бранимо нашу мајчицу Србију. Кренусмо, не знајући с чим и с ким се хватамо у коштац, а још мање знадосмо колико нас ће се вратити“, прича и осећа да свака његова реч остаје урезана у сећања војника. „Било је тешко, теже но што смо мислили да ће бити“, прича командант, а погледом прелазећи преко лица војника. „Нису сви имали среће да дочекају овај дан. Цер, Колубара, албанске врлети и Кајмакчалан ће бити места нашег ходочашћа на којима ћемо се клањати јунацима и молити се драгом Богу да подари мир њиховим душама. Сваки од вас који остаде жив, сваки од оних који остадоше тамо далеко, од данас улазите у историју. Децо моја, ратници, јунаци, данас се растајемо и дабогда се опет састали, у миру. Од данас смо ми ко род рођени, браћа по оружју, што но кажу. Сваки од вас од данас је драг гост у моме дому. Срећан вам пут кућама вашим. Командири, дајте вољно.“
Једва Србин дочека наредбу. Разјурише се којекуда, као зрна песка кад пустиш из руке. Истрчаше на капију, ко лево, ко десно, одјурише кућама својим. Како који излети на капију тако погледа у ком правцу су му отишли земљаци, па кад их угледа он потрчи за њима. Иду тако и како дођу до неке раскрснице одвоје се двојица, тројица, поздраве се уз обећање да се не заборавити и да се посете чим пре. 
Подне беше, месец децембар, хладан ветар дува, пробија до кости, тиме појачавајући зебњу старих ратника шта ће затећи кад дођу кући. Како се приближавају кући ноге отежале, срце лупа, хоће да искочи. Пролазе пустим сокацима, поред комшијских кућа на којима се испод стреха вијоре црни барјаци. Срећни су били они који затекоше кућу исту онакву какву је оставише кад су кренули у рат. 
Рат је однео српску младост као што ветар однесе јутарњу росу са гране, као што лахор откине листак са младе врбе. У рату су многи остали без фамилије, или их побише Немци, или су умрли од тифуса. У многим кућама остала је само нејач; старци, жене и деца који су жељно чекали да се домаћин врати на огњиште. 
Било је ту и војника инвалида, без руке, ноге или су остали слепи. Иду тако корак по корак, комшије им помажу, а кад дођу близу куће, кажу да га ту оставе и па ће он даље сам. Некако се докобељају до кућног прага, хладног и пустог. Пре но што је кренуо у рат, српски војник је оставио кућу пуну чељади. У међувремену отац и матер умрли, жена се преудала кад је чула да је остао инвалид. 
Неке је пут до куће водио преко кафане, која беху дупке пуне. У Срба времена за весеље никад не мањка. Тугу и срећу лече у весељу, а где друго, него у кафани. Мита кафеџија је на време мислио, па је обезбедио Цигане из Крупња са три младе певачице. Кафана пуна, конобари с муком пролазе да услуже све војнике. Лети срча, песма песму стиже, дукати лете, а младе Циганчице играју око јунака, не би ли им разгалили уморна јуначка срца. Скакућу крвавих табана, не обзирући се на срчу које је из трена у трен било све више. У неке устане један ратник чије груди су красила три ордена. Подиже руку и викну колико га грло носи да би утишао остале. 
„Музиканти, стој!“, повика, а како музика настави да свира он опет подвикну. „Музика стој!“, и кад се све утиша, подиже чашу, окрену се око себе обухвативши све погледом. „Ову чашу испијам за покој душе српског јунака, војводе Вука“, просу кап, две на под, прекрсти се па искапи ракију што учинише сви присутни. „Бог да му душу прости.“
„Бог да му душу прости.“, поновише остали, да би тај опет наредио. „А сада за све нас Море сокол пије.“
Са првим тоновима комитске песме, полетеше чаше ка поду. Док су Цигани певали, стари ратници су стајали загрљени плачући за мртвим јунаком, војводом Вуком. Јунак кад пусти сузу и гора плаче.
На улазу у село појавише се два ратника, огрнули шињеле, шајкаче натукли на потиљак, а на грудима им, на децембарском сунцу, сијају два реда ордења. Беху то наредник Михаило Петровић и каплар Станко Тешић, добровољци у одреду војводе Вука.
 
III
Чак ни ситна јесења киша која пробија до костију, није могла наудити Живану, док је дугачким корацима премеравао двориште, ишчекајући сина Станка да се врати из рата. Синоћ му комшија Петар, чији син беше у истој јединици са Станком, рече да ће и он сутра кући. И рече му да ће с њим доћи и побратим му Михаило.
Да може, Живан би сад прелетео до Ваљева, да их изгрли све редом, те јунаке.
„Хајде матора лудо, у кућу“, викала је с врата Петрија, жена му, а мајка Станкова.
Два сина су ове честите старине дали овој држави, Србији. И они сами су четовали у прошлим ратовима, тако да добро знају како се војник осећа кад крене кући из рата.
И дочека их, стари Живан.
Поиздалека угледа он двојицу војника, грмаљи. а како сунце, иако беше на смирају, својим зрацима им обасјало ордење на на грудима па сија ко ореол. Поносно Живан, ступи ка њима двојици, онако војнички, трудећи се да не потрчи па да се саплете, не дај боже. На пар корака испред њих застаде, задихао се. Није могао даље. Поче посртати, а кад га угледаше она двојица, Станко и Михаило, потрчаше те га прихватише.
„Дела, побро, прдигни га дер мало“, замоли га Михаило.
Упрти га Михаило на леђа и понесе кући, а Петрија, кад их угледа није знала хоће ли закукати од муке или од среће што види да јој иду деца из рата.
„Ха, матора лудо“, поче корити Живана, „цео дан је по киши ходао двориштем.“
Кад га спустише на кревет, Петрија приђе прво Михаилу, загрли га рекавши му да је добро дошао у њихов дом. Осетивши топлоту, Живан, се придиже да поздрави јунаке. До дуго у ноћ остадоше причајући о рату, о јунаштву српске војске. Причу о томе како је Михаило спасао рањене српске војнике, испричали су једно тридесет пута. Понајвише што је и Станко био један од тих спашених. 
„Оче, мати“, у неке ће Станко. „Михаило, мој побратим, на овом свету нема више никог до мене. Горе, у његовом селу Трбушници, нити има куће, нити укућана. Ако сам га ја прихватио, имате га и ви прихватити.“
„Е-е-е-е, сине, па ко да не пригрли оваквог делију и лепотана“, стаде да га милује Петрија.
„Хајде луда бабо“, стаде је корити Живан, „Ту их милујеш, а они момци за женидбу“, сиктао је Живан на њу, „децо, пустите ову луду бабу. Цуре ви јурите, морате се женити и децу правити“.
„А-а-а-а, јеси ми ти паметан“, Петрија, као да је чекала да Живан нешто каже и ко зна докле би се терали да их у свему томе није прекинуо Тодор.
„Ја дођох да се поздравим са јунацима“, поче их хвалити.
„Тодор је наш радник. Код нас је од своје...“, покуша Станко да се сети, „Толо, од кад си код нас?“, упита га окренувши се ка Тодору.
„Од девесто једанесте“, одговори му Тодор. 
Хтеде Станко још нешто рећи, али га прекиде куцање на вратима, која отвори Станко, упустивши у кућу малог Јовицу, радника код Мишића:
„Помаже бог“, пожели им мали Јовица.
„Бог ти помого, Јовице“, пожелеше му укућани, свак по реду, да би га Петрија упитала: „Откуда ти удари вако касно?“
„Послао ме, тетка Петрија, газда да позовем Станка и Михаила, да дођу вечерас на посело“, одговори јој мали Јовица. 
„Доћи ћемо, Јовице“, одговори му Станко, дајући му две коцке шећера.
„Хвала, газда Станко“, захвали му Јовица.
Сво време док се ово дешавало, Михаило, је ћутао, чинећи се невешт. У себи је ликовао што се све одвија по плану. 

 
V  
Солун, пролеће 1916. године
Сунцем окупан Солун, српским војницима је лечио душу и уморно тело. Само јака воља их је одржавала у животу. Друге приче осим о кући, Србији, породици, ниси могао чути тих дана. Сваки дан су до њих долазиле вести о тешком животу  народа под немачком окупацијом. 
Кад се прочуло да се формира Солунски фронт, српски војници почеше да се придижу, један по један, дајући наду да је слобода близу. Нега сестара, лепа реч лекара, учинило је своје да су се војници брзо опорављали. Грчки народ се крстио, молитвама се захваљивао богу што спаси ове јунаке. Сваки дан је долазио неко од савезничких главешина, да се увере у приче које се препричаваху по Солуну. 
У командном шатору француског генерала Луј Франша д`Епереа, врховног команданта савезничких снага на Солунском фронту,  развила се жустра расправа између Француза и Енглеза, о томе како да се формира фронт. Једни веле овако, други онако и ко зна докле би то трајало да их генерал д`Епере није прекинуо:
„Тишина..., господо, тишина!“, покушавао је утишати команданте савезничких снага, „Е, тако“, рече кад се коначно примирише.
То вече су се у начелу договорили око Плана напада и које ће снаге где бити распоређене. Би касно када се командни шатор генерала д`Епереа, испразнио. Једини који остаде био је официр енглеске обавештајне службе – МИ6. Мрзовољан беше мајор Џон Грин, јер им, у последњих десет дана, непријатељ елиминисао три најбоља обавештајца. Последњег су унаказили да је било немогуће идентификовати га. Поред леша, непријатељ је оставио поруку да ће следећи још горе проћи. Стојећи на улазу командног шатора испуштајући димове из луле, грозничаво је размишљао да ли ће и овај проћи као и претходници. Једино што је био сигуран у његову снагу због које му дадоше надимак -  Медвед.
„Звали сте ме, мајоре“, зачу се из мрака.
„Идеш у Приштину. Мораш доћи до списка шпијуна и њиховим плановима“, укратко му Џон саопшти задатак.
„Када полазим?“
„За пола сата. Детаље ћеш добити од кафеџије Екрема, у Приштини. Готово...“, и таман да заврши сети се нечега, „Опрости, прими моје саучешће за породицу.“
„Хвала, мајоре.“
* * *
13. август 1914. година, село Брасина
Ноћ без месечине, киша и хладна река Дрина, беху Петрији једини савезници док се чамцем враћала са задатка из Босне. Шћућурила се на прамцу, гледајући у тмину, не би ли назрела речну обалу надомак села Брасина. Чола, стари комита из Челопека, упро веслима у реку како би је истоварио што ближе месту где се требала састати са јавком. Имала је још два сата да преда извештај команданту Јадранског одреда, о стању у аустроугарској војсци. 
Скривен у жбуњу, поред саме обале, чекао ју је Живан у тачно уговорено време, пун зебње, дрхтећи што од хладноће, а што од страха хоће ли је дочекати живу. Мрак, хладан ветар праћен ситном кишом и хука Дрине нису му сметали да на време спази чамац који се тешком муком пробијао кроз таласе ка обали. Осоколи се кад на прамцу примети њу, ситну, шћућурену. Кад је чамац био на пет метара до обале, Живан скочи у хладну воду која му би до појаса, прихвати чамац повукавши га ка обали. Кад су се попели на обалу, поздравише се, срећни што се вратила жива и здрава са опасног задатка.
„Добро ми дошла“, поздрави је Живан, пољубивши је у главу. 
„Боље те нашла“, одговори му пребацујући ћебе преко њега да се не смрзне у овој прохладној августовској ноћи. 
По њеном изгледу нико не би рекао да се ради о искусном четнику - обавештајцу, која је имала смелост да уђе у непријатељски штаб, одакле је доносила информације које су често биле пресудне за исход битке. Ситна жена, проницљивих очију, мало погрбљена, лепо лице уоквирено шареном марамом, које чак и у шестој деценији беше лепо.
Пожурили су да се што пре докопају пута, којим је требало стићи до Јадранског одреда да предају извештај. Пут беше пун избеглица, што од прекодринских Срба, а што од ових, са србијанске стране. Живан и Петрија се брзо утопише међу њима, тако да нико није посумњао да су њих двоје искусни ратници, четници. Ходали су с њима сат времена, наслушали се свакојаких прича. Једна прича им остаде урезана у памћење, прича о злочинима аустроугарске „Ханџар“ дивизије. Кад тај заврши причу, нико не рече ни реч. Вешања, силовања, спаљивања у црквама… 
„Аман, људи, нико не претрпи злочин ко што то би са фамилијом Петровић са Гучева. Син им у четницима, чујем. Убили су му мајку, оца, брата и сестру. Девојка дошла да их одбрани, и њу убише. Везали су бабу и деду за дрво и терали их да гледају како ове муче.“ 
Живан и Петра, чувши ову причу брже-боље побегоше ка Лозници не могавши да слушају ову несрећу. До штаба Јадранског одреда стигли су таман да поднесу извештај војводи Вуку непосредно пред сам напад.
„Шта си сазнала, Петрија?“, упита је војвода.
„Главни напад иде преко Дрине“, рече му Петрија.
„По чем` мислиш?“
„У Срему је мало њихове војске, али зато преко Дрине скупила се сила“, рапортира му Петрија. „Од једне буле, код које су одсели официри Ханџар дивизије, сазнала сам да су се хвалили шта ће да чине Србима кад пређу Дрину. А, Мустафа, пекар у Челопеку, рече да су му мобилисали раднике да пеку Немцима хлеб. Један му се жалио да толико хлебова у свом животу није испекао, као што испече за један ручак.“
„Је ли то све?“
„Није. Има ли ко војника да је из села Трбушница?“
„Како му је презиме?“
„Петровић.“
„Има код мене“, рече један од командира. „Обавештајац, само такав.“
„Како изгледа?“, упита војвода командира.
„Крупан, црне косе…“
„Петрија, Бога ти, па то је онај младић што ме упути на њега у Лозници, унук Средоја Петровића“, подсети је војвода Вук. „Шта се десило?“ 
„Побили му све у кући.“
„Ко?“
„Аустроугарски војници, њихова Ханџар дивизија. Иживљавали су се на њима.“
Док им је Петра причала о страдању те породице, војвода је све време ћутао. Ставио руке на кукове, шајкачу натукао на веђе и слуша. 
„Веле да су деду и бабу везали за дрво да гледају како их муче. Кажу да је деда ударио потиљком у дрво и одмах завршио са собом. Баба је после убијена. Мајку и сестру су силовали, а оца и брата обесили. И ето тако је то било, а ти сад ради шта год да си наумио“, заврши причу Петра.
Војвода се накашља након што Петрија исприча ову тешку причу. Познавао је ту фамилију. Деда Средоје и син му Томо, били су у чети код њега деветсто дванаесте. Присећао се, уједно смишљајући шта да каже и шта да уради поводом овог злочина.
„Овако ћемо. Све преузимам на себе. О овоме да нисам чуо да је неко зуцнуо. Кад будем проценио да је најбоље време, ја ћу му рећи. Јасно?“
„Јасно, војводо“, сви потврдише.
„Ајд, сад на посао. Петрија, ти остани.“
Задржала се Петрија неких десет минута у разговору са војводом. Кад је изашла напоље ником ништа не рече - па ни Живану. Добила је задатак да испита како су Немци прошле крај наших извидница. У село је ушла са јужне стране, из правца Бање Ковиљаче, крећући се опрезно кроз шуму, осматрајући лево и десно да случајно не набаса на неког Швабу. Кад је била на пет метара од куће Петровића, смотри једну узвишицу која јој се учини добром за задатак. Таман да крене кад се иза куће појавио стражар. Сачекавши да се врати за кућу пребаци се ка узвишици. Оно што је видела одозго, пренеразило је. Млађа жена и двоје деце беху обешени о орах. Човека без руке, деду и бабу су везали за дрво одакле су могли видети орах. Чудно је беше кад угледа једну девојку, силована и рашчеречена. Сви су били мртви.
На сред дворишта, на ватри, пекао се ован, око којег су били шесторица полупијаних војника, од којих је један окретао ражањ.
Припреми три бомбе. Одшрафи им капе и једну по једну баци на ове доле. Проломи се експлозија кроз шуму. Извади још две у случају да се појави још неки.
Тишина. 
Како се више нико није појавио, врати капе на бомбе и оде натраг, у јединицу.
* * *
Волео је Михаило лешкарити на песку, на обали Егејског мора, читајући Руске класике на Немачком, Енглеском и Француском језику. Читањем је заборављао на црне мисли које су се сваким даном увећавале. Сваки дан у 14.00 часова, стизала су писма из Србије. Беше болно свакодневно ишчекивање да га прозову, али не би ништа. Тако би прекуче, јуче и данас. Стигло је сутрадан, од мајке, тако пише, али...
Драги сине, Михаило,
ево нађох времена да ти напишем неки редак. Прво да ти велим, сине мој, ово ти писмо пише по мом диктату, мали Милојко, син од наших комшија...
Нешто је ту Михаилу, који је мајку добро познавао, мирисало на подвалу. Мајка му је била из имућне фамилије, Страјића, из села Цикоте код Лознице. За разлику од тадашњих жена, мајка му је била образована и знала је говорити два страна језика, Руски и Француски. Као мали, сестра и он, знали су до касно у ноћ седети поред ватре, слушајући мајку док им је читала Гетеа, Толстоја и Превера. Касније кад се родио Милутин, улогу читача преузео је он. 
„Ово нису речи моје мајке“, рече Михаило, у себи, „А-а-а-а, за ово ће ми неко платити.“
Дотерао се на брзину, не би ли иоле личио на војника, па потом пружи корак, упутивши се ка војводи Вуку. Ако ико зна ишта око овога, зна он, помисли.
Нађе га где уз пиво дивани са савезничким официрима испред кантине. Угледавши га љутитог, војвода, који до тог трена би насмејан, устаде са да га пресретне претпостављајући да се нешто десило. Како је био његов ред да плати туру пива, прозваше га, а у тој прозивци најгласнији беше енглески официр, мајор Џон Грин, који је помно пратио шта се дешава.
„Михаило, шта се збило!?“, упита га војвода.
„Добио сам писмо од мајке“, натуштио веђе, а из очију му жива ватра сева, „Ово писмо, војводо, ово писмо...“, закачила се кнедла у грлу,  нити унутра, нити вани да крене, „Ово писмо није од моје мајке“, даде му да се сам увери у то, пошто ју је војвода познавао.
„Добро је, иде све по плану“, у себи се радовао Џон Грин, још кад му сутра потури лажњака.
Данима je Вук, покушаваo да докучи ко им смиче најбоље обавештајце. Гледајући испод ока у правцу где је седео млади мајор, војводи не промаче његов саркастичан израз лица. 
 
VI
 
VII
Како је почело да се смркава и да леди, Михаило обуче шињел. Стави руке у џепове кад у десном напипа неку фотографију. Извади је из џепа. На фотографији Станко и он непосредно пред ослобођење Кајмакчалана, деветсто шеснаесте.
Сети се те битке. Неко ју је назвао Битка за капију слободе.
Постројен добровољачки одред, последњи четнички одред српске војске под командом војводе Вука. Саопштава им задатак за освајање Кајмакчалана, који су држали Бугари. Напад је требало извести у групама од по 10 четника - диверзаната. Била је касна јесен деветсто шеснаесте. Напад је требао почети после поноћи. Станко је предводио једну групу четника, а Михаило другу. Од оружја понеше само нож и бомбе. У пет минута до дванаест четници се постројили, а испред њих командири.
„Јунаци, соколови, само мајка српска зна кад се роди јунак. Заигра мајчино срце од радости кад осети да је на свет донела сина војника“, говорио је војвода Вук. „Соколови моји, ноћас, ако Бог да, отворићемо капију слободе и кренути кући, нашој мајчици Србији. Соколови, у десну руку нож, у леву бомбу. Опанке скините и око врата ставите. Прво да ради једна бомба, па нож, а на крају бомба. Непријатељу не дати ни глас да пусти. Командири, ноћас једину команду од вас хоћу да чујем „За мном“. Ја идем први, а ви сви за мном.“
Прекрстише се три пута и кренуше сагнути, један за другим, све јунак до јунака. Беше облачно, прст пред оком се није видео тако да су се брзо стопили са тмином. Тишина… На полазној линији ишчекивање. Одједном прасак, експлозије бомби су се мешале са повицима војводе и командира: „Јуриш, јунаци! За мном, соколови моји! Јуриш ка мајчици Србији!“
Планирано је да напад четника траје пет минута, ни секунд више, јер ће у пет минута и пет секунди почети дејство артиљерије.
„За мном јунаци!“, командовао је Михаило.
„Јуриш, соколови“, викао је Станко.
Тачно у петој минути војвода Вук нареди повратак.
Кад се вратише на полазну линију, чу се поклич: „Људи, остаде Станко!“
Михаило не рече ништа, узе у руке по две бомбе и нестаде у мрак. Тутњава и бљесак артиљеријских граната беше све што се могло чути и видети. Не размишљајући шта ће бити с њим, јурио је ка месту где је последњи пут приметио Станка. Био је љут што га његови из десетине нису одмах понели.
Покушао је Станко да се пребаци до наших, али јаки болови су га у томе спречавали. На моменте је чуо нечије запомагање. Помислио је да су то Бугари и да покушавају да на превару дођу до заробљеника. 
„Ко си?“, викну Станко.
„Митар Јанковић!“, јави се тај што је запомагао.
„У, сунце ти жарко“, рече Станко у себи.
У неке у јарак ускочи Михаило.
„Михаило, брате“. обрадова му се Станко.
„Где си рањен?“, упита га Михаило.
„У обе ноге, брате. Али пусти мене, ето ту је мали Митар, мислим да је теже рањен.“
„Где се налази? Митре, где си?“, а како се не одазва, Михаило искочи из јарка упутивши се ка месту где га Станко усмерио.
Грувало је около као да је сам свети Илија сишао на земљу па командује српском артиљеријом. Да га не би закачио неки шрапнел, Михаило усклади своје покрете са паузама између граната. Иако је тешко дисао због смрада од барута, ишао је даље, из рупе у рупу. Како ускочи у рупу, он дозове Митра. У неке му чу глас.
„Ево, ту сам!“, одазва се Митар.
Ускочи Михаило у рупу од гранате, одакле се чуо глас. Био је Митар дугајлија тако да га Михаило некако упрти и тако се пребацише до Станка. Упрти Михаило и Станка на себе и крену назад. Пуцала му кичма од терета док су наоколо падале гранате. Кад су били на пола пута, зачу се митраљез који их нанишанио, не дајући им ни секунд времена да наставе даље.
Михаило одшрафи бомбу и крену, пузећи по земљи, ка митраљезу. Довољно је било да гвирне милиметар изнад да смотри Бугаре са митраљезом. Удари о камен капислу ручне бомбе, која запева самртну песму док је летела ка непријатељу. Ућутавши их, врати се ка оној двојици, упрти их и крену назад. Како су Митар и Станко били тешки, морао је стајати да узме даха и онда опет напред.
„Ево га, људи!“, повикаше неки потрчавши им у сусрет.
Брзо се пронела вест о Михаиловом јунаштву, како међу нашим војницима тако и код савезника. Доби Михаило, Карађорђеву звезду, а од Француза орден Легије части. Ордење му лично краљ Петар Карађорђевић окачи на груди. Не прође задуго, доби и унапређење у чин поднаредника.
Нико тих дана није био срећнији и поноснији од Михаила.
Са сетом се сећао тих дана, док је ходао путем ка Трнову.
 
IX
Када се уверио да је са ливаде покупио све успомене, Михаило пухну у фењер и крену ка Трнову. Од запрежних кола није ништа остало, све се поломило. Прикупљене ствари стрпа у џак и пешке, водећи коња за ам, крену ка Трнову. Кад изађе на пут још неко време је ишао пешке, па кад се умори, узјаха коња.
Око поноћи осети неку немоћ у рукама и ногама, обли га хладан зној тако да се једва одржао на коњу. Како је време одмицало, њему је било све горе. Поред свега ухватила га и нека дрхтавица. Мислећи да ће му бити боље, сиђе са коња и крену пешке, међутим превари се. Покуша да се поново успне на коња, али немоћ у рукама и ногама га свладаше. Прихвати коња за гриву покушавајући да се одржи на ногама које су га једва слушале. Тако ходајући стиже до скретања за Трново. Скиде фењер, који беше окачен о појас коња, запали фитиљ како би осветлио пут ка кући Тешића. Имао је срећу те је брзо пронађе. Стаде испред куће подигавши фењер у висину очију па поче махати њиме не би ли га неко видео. Приметила га Станкова мајка, Петрија која се свикла да ноћу запали кандило и да се помоли богу за покој душе синова јој, Марка и Мирка, који деветсто дванаесте погибоше у борбама против Турака.
Тек што поче молитву, примети неки одсјај са сокака. Уплашена, оде у собу код Станка да га пробуди. Једва Станко дође себи, а и Петрија му таквом буновном једва исприча шта се збива на пољу. Станко скочи из кревета, огрну кожух, у једну руку пушку, а у другу фењер, па тако опремљен изађе из куће упитавши ко је и кога тражи.
„Станко, побро!“, дозва га Михаило промуклим гласом.
Станко познавши глас свога побратима, потрча ка капији чудећи се откуд његов Михаило у ово доба.
„Станко, ја сам, твој Мило“, још једном га позва и паде на земљу.
„Куку мене, побратиме!“, узвикну Станко кад га чу ко га дозива. „Тодоре, брзо амо. О-о-о Тодоре, похитај. Оче, мати, брзо“, викао је на сав глас, пробудивши комшилук који почеше палити фењере, провирујући кроз прозоре да виде шта се то дешава код Тешића.
Михаило покуша да устане са земље, али закачи ногом о кајасе те се пружи колико је дуг. Притрчаше Станко и Тодор да му помогну да устане, међутим ноге га уопште нису слушале.
„Чекај, Толе, ти поведи коња, а ја ћу њега понети“, покуша Станко да га понесе, али како беше потежак, Тодор му поможе да га дигне на леђа.
Унесе Станко свога побратима у кућу, сместивши га у кревет у којем је он до мало пре спавао. Петрија донесе хладне облоге, рекавши Станку да му их ставља на врело чело како би му извукла врућицу. Како Михаилу не би добро, пред зору Живан оде у планину по баба Мару.
Почело је да свиће кад Мара уђе у кућу. Била је то витка жена средње висине која је усправно ходала као да је војник. На себи је имала црну хаљину дугих рукава, а преко леђа црн кожух, за који кажу да је од вучје коже прављен. У десној руци је држала штап њене висине са чворноватим врхом, а левом је придржавала торбу из које су провиривале травке и гранчице.
„Помаже Бог, Петрија, сејо моја“, поздрави је баба Мара. „Јеси ли ми добро?“
„Само да знаш, да сам се ја питала, не би ти мени прешла праг ове куће“, одбруси јој Петрија. „И да знаш, никаква ти сестра ја нисам.“
„Ц-ц-ц, како те није срамота?“, одговори јој Мара па се окрете Живану. „Води ме болеснику.“
Живан је уведе у собу у којој је лежао Михаило, непрекидно бунцајући и помињући имена своје настрадале породице. 
„Изађите напоље“, рече им баба Мара.
Кад је остала сама са болесником, набаца по њему лековите травке и поче бајати. Бајала је скоро три сата, али без успеха. Када се разданило, Мара рече да ће прекинути јер по дану нема фајде.
„И шта сад?“, упита је Живан.
„Сад ће да тражи да се наждере и наљоска, ето шта ће“, одговори му Петрија. „Немој да се којим случајем изрекнеш пред Станком да смо род.“
„Сачекаћу ноћ“, одговори му Мара. „А што се тиче јела, хвала ти на позиву, сејо моја, ја увек са собом носим моју храну, јер ко зна, може се десити да ме отрујеш“, потом устаде лагано са столице и приђе Петрији. „А теби да кажем нешто, сејо моја, неки дан ми био један војвода, ту из Струганика, рече да те поздравим.“
„Шта има тај да ме поздравља?“
„Е, вас две, доста бре“, прекиде им Живан препирку. „Ако ћете се тако свађати отићи ћу на Маљен по Мицу.“
„По кога!?“, у глас вриснуше обе.
„Живане, дај ми те ствари“, бесна би Мара. „Ти ћеш мене да поредиш са том дрољом?“
„Колико се сећам, Маро, и она вам је сестра?“
„Уф…“, шикну Мара љутито.
То је била друга породична тајна.
* * *
Тек што је сат откуцао поноћ, Мара поче са припремама за бајање. Кад је завршила, Михаило је био сав прекривен лековитим биљем које је Мара данима припремала за ову ноћ.
„Бежите, секавине! Отуд иде љута баба сас врућу лопатицу! Бежите, секавине, ће ви изгори очи, ће ви изгори зуби, ће ви изгори руке, ће ви изгори грбину. Бежите, секавине, у зелену гору! Там севајте, там сечете.“
„У-у-у-у-у, изађите, изађите.“
Са првом бајалицом на пољу се зачуло хујање ветра које је подизало прашину и суво лишће са земље правећи ковитлаце. Небо се натуштило, прст пред оком се није видео. „Не памтим да је скоро били овакво невреме“, рече Живан док су се остали крстили. Станко размаче фирангу те провири кроз прозорче. Како провири још брже се склони. Тодор примети ту његову реакцију, приђе му упитавши га о чему се ради на шта му Станко показа главом да и он погледа у двориште. Размаче и Тодор фирангу, па како ништа чудно није угледао, окрену се Станку те му одмахну главом да напољу ничег необичног нема.
„Како, бре?“, поново помери танко платно и опет угледа неког створа у турском оделу, где се клати обешен о грану ораха. Не верујући својим очима, позва Живана да и он погледа, на шта му и он рече да нема ништа. 
Не прође дуго кад поче да грми. Између громова једино су се чуле Мара са својим бајањем, и молитва Петрије и Станије испред иконе светог Михаила арханђела, крсне славе породице Тешић. 
Једна муња удари у орах испред куће преполовивши га на два дела. У кући сви падоше на под, сем Маре која је чврсто стајала на својим ногама, не прекидајући бајање.
Бајање је трајало до свитања.
У неке се зачу нормалан разговор Маре и Михаила. У собу први уђе Станко. Кад угледа Михаила како се опоравио, загрли га, а Мари се захвали.
Кад се разданило, Петрија изађе на доксат и кад угледа преполовљен орах прекрсти се. „Шта се то десило, мајко?“, упита је Станко, приближивши јој се иза леђа.
„Деда су нашли обешеног о грану ораха и то баш о овој коју је гром поткресао.“
* *
Реши Живан да исприча Михаилу све оно што је знао о страдању његове породице, а није имао снаге да му каже, пре него што је отишао у село. Петрија се бунила, да би и она на крају попустила.
„Оних, којима смо се заклели на ћутање, више нема“, рече јој Живан.
„А, шта ако одлучи да оде од нас?“, упита га Петрија.
„Неће, не бој се. А, иако одлучи да оде негде другде, пожелећемо му срећан пут“, тиме Живан заврши разговор о Михаилу.
О ручку, Живан рече Михаилу да имају о нечему да причају.
„О чему, чика Живане?“, би нестрпљив Михаило.
„Све у своје време, Михаило.“
Вазда се Живан накањивао да уђе у собу у којој се Михаило одмарао, како би му испричао о ономе што је он знао о страдања његове породице. Страх му беше велики како ће Михаило реаговати када чује истину. Крене ка вратима, па се врати. Оде ка икони светог Михаила арханђела па се помоли Богу, а кад и то обави опет крене ка соби. Подигао руку и таман да куцне повуче руку, стиснуо шаку у песницу накањујући се да уђе. Одједном преломи, куцну на врата и тек кад је чуо „да“, уђе у собу. Михаило, кад угледа Живана, одложи књигу са стране и крену да устане, на шта му он показа руком да остане у кревету. Живан узе у руку књигу коју је он читао. „Франц Кафка, Бетрацхтунг, занимљиво“, затим је узе листати и кад виде да је исписана на Немачком језику врати је на место одакле ју је узео. „Ти знаш немачки?“
„Е, мој Живане“, кроз смех му Станко говорио, не прекидајући писање у тефтер. „Да си ти жив и здрав, наш Мило зна руски, француски, енглески и тај немачки.“
„Ајде!?“, зачуди се да у Србији има тако паметне деце. „Хм-хм“, мало прочисти грло, тек да им да до знања да хоће нешто да им каже. „Па, како је, сине Михаило? Јеси ли дошао себи?“
„Добро је, чика Живане. Сад је све добро“, рече му Михаило.
„Него, можеш ли ми рећи шта ти се десило?“
Михаило је ћутао још једно кратко време и онда отвори душу. „Десило ми се, мој чика Живане, што и многима у Србији. Моји мислили да неће к њима, а ти зликовци како не нађоше никога у доњим кућама окренуше ка мојој. Мој деда Средоје, кад је угледао те да иду ка њима, утече у кућу и леже у кревет. Покрио се ћебетом док је у руци држао кратеж. Прво су ушли у кућу. Један мали, као кикирез, исукао нож да га коље, а деда Средоје као да је то чекао. Груну кратеж испод ћебета, одува Швабу у ћошак“, исприча му Михаило у једном даху. „Деду ту вежу и изведу напоље. Други из подрума изведоше остале“, с тешком муком Михаило му причао о томе што се збило. „После офанзиве комшије их пронашли којекуда; деда и баба везани за дрво, заклани, отац обешен о дрво, сеју и матер прво силовали па убили, па са брацом их обесили. Али, рекоше ми комшије да их је неко осветио. Кад се завршила офанзива, нађоше их Немци, све побијене“, заврши Михаило причу.
„А, јеси ли писао својима?“, упита га Живан.
„А, како да нисам, мој добри чика Живане? Кад год сам имао времена. Увек сам писао мајци. А увек сам се чудио што ми нико није одговарао на моја писма. Други добијаше од родбине писма, а мени ништа.“
„Михаило, сине“, скупи Живан снагу и поче му причати. „Ти знаш да је војвода Вук, Бог да му душу прости, био мој пријатељ и ратни друг. За твоју несрећу сазнало се пред битку на Церу. Нису ти хтели да ти било шта саопште да би те сачували. Чак су размишљали да те повуку у позадину, да те, пошто си познавао стране језике, пошаљу у дипломатију.“
„Чек, чек ви сте знали и нисте ми хтели рећи?“, зацрвени се у лицу Михаило. „Станко, јеси ли ти знао?“
„Нисам. Ево и ја први пут то чујем од оца“, рече му Станко.
Види Живан да ситуација креће у лошем правцу и да мора да је преокрене у своју корист.
„Децо, чекајте, немојте судити док не чујете целу причу“, обазрив беше Живан. „Прво, војвода Вук и ја смо старе комите, а ето и ви сте били. Четник кад добије нешто на чување не сме прекршити заклетву, па таман га ставили на најгоре муке,“ охрабрен беше кад виде да су се ова двојица примирили. „А друго, Михаило, ти си био добар четник, храбар ко ниједан. Да су ти то саопштили, како си ватрен у срцу, ти би изгубио живот у првој борби. Озбиљно су размишљали да те пребаце у дипломатију пошто течно говориш четири језика, а био си добар студент. Ето, сине, то је моја прича, а ти одлучи шта ћеш и како ћеш. Ова кућа ти је захвална до неба што нам спаси Станка.“
„Знате ли ко их је побио?“, упита га Михаило.
„Е, за то немам овлашћење.“
„А, ко има?“
„Петрија“, повишеним гласом позва је Живан. „Дођи де, рано моја.“ 
Отворише се врата и у собу уђе Петрија, сва скрушена, скупила шаке, непрекидно кршећи прсте. Погледа Михаила, па спусти поглед и онда уздахну. Подиже поглед ка њему у чијим очима угледа захвалност за освету чудећи се да је тако ситна жена имала смелости да учини то што му исприча у једном даху.
Немир беше велики у њеној души, срце јој лупало као чекић кад удари у наковањ. Левом руком је гужвала кецељу, а десном брисала уста крајем од мараме. Поред ње стоји Живан, који на први поглед беше смирен, али само је он знао шта се у том тренутку дешава у души старог ратника.
„Тетка Петрија, и ти, чика Живане, остаћу са вама. Остаћу под условом да ме не штедите. Хоћу да радим, јер ћу тако заборавити на своју муку“, изговори Михаило речи које као мелем падоше на измучене душе њихове.
Орасположи се Петрија. Приђе Станку и Михаилу те их загрли.
„Моји синови, моји соколови, мајкина снага.“
„Ајде бабо, остави момке, нису то мала деца. То бре треба женити“, грдио је Живан, а и сам би пришао да га није била срамота. 
„Сад ће мајка доручак да припреми, да се моји јунаци окрепе“, весела Петра излети из куће позивајући Станију, Тодорову жену, да јој помогне око доручка.
„Мајко, о, мајко!“, дозивао је Станко из собе. „Сад ћеш, Мило, да чујеш шта ће се згоди. О мајко.
„Реци, рано?“ 
„Мајко, ако не испечеш пет јаја са сланином, идемо у планину код Маре“, шалио се с њом не знајући да је то за њу рак рана. 
„Видиш ли ти, сине Мило, како он мене мучи? Ти мене поредиш са оном опајдаром, а?“, скакуће Петрија, а земљу не дотиче, док ју је Станко са чуђењем посматрао. Михаило је ћутао јер знао је разлог таквог реаговања мајке Петрије, која оде из собе као да је неко шилом убоде. Криво јој би где јој Станко поквари расположење, али мора де ћутати да се не би одала. 
У неке се из кухиње зачу песма коју је певао неки предиван глас, као да је певао славуј из оближњег луга.
Мори соко пије вода на Вардарот
Јане, Јане ле бело грло
Јане, Јане ле кротко јагне…
„Ко то пева?“, упита Станка.
„Моја мајка“, са сетом у гласу и сузних очију рече му Станко. „Није певала од кад су ми браћа изгинула.“
„Имаш ли још кога од браће и сестара?“, боцну га питањем.
„Колико ја знам, сестру немам, а брата добих на Кајмакчалану.“
Док су ова двојица причали, Живан је стајао испод прозора, десном руком придржавао лулу, левом сукао бркове, а веђе скупио. Штрецну га Михаилово питање за брата и сестру. Лакну му кад Михаило пређе преко тог Станковог наивног одговора. Слушао је песму, док му брада подрхтавала низ коју се скотрља суза. Ову песму је волео Марко, најстарији син.
 
ГЛАВА ДРУГА
I
Трново, питомо село у срцу Подгорине у свом окриљу је одгајило храбре војнике, учене људе и вредне домаћине. Село се ка истоку простирало дуж пута Ваљево - Шабац, на северу ослањао се на Влашић, а јужним делом граничио се са селом Драгојловица. Кроз село, паметни људи направише путељке, поред којих направише куће са богатим воћњацима. Њиве беху мало подаље ка западу, према Иверку. Неко би рекао да је мало село велике душе, црква, школа и кафана и шта им више треба.
Пре Великог рата, село је имало преко две хиљаде душа, а после остаде нешто преко хиљаду. 
Куће су прављене на четири воде, подрум испод стамбеног дела у којем се у чувало вино и ракија у бурету. Доњи део кућа у већини случајева је био укопан у земљу како би се обезбедило природно хлађење вина и ракије. На горњи део куће долазило се степеницама, или басамацима, како су их волели звати. Кад се испењеш степеницама, дођеш на доксат где се мораш изути и полако ући, без галаме, да не пробудиш домаћина који је на канабету дремао после ручка. Ту је одмах кухиња где вредне домаћице спремају јела. Спаваће собе су около размештене. Величина и број просторија је зависила од могућности домаћина и броја укућана. Испред кућа су биле простране авлије са трешњама, понеком јабуком и уредно засађено цвеће. Посебно место и улогу је имао орах, испод којег се у летње дане пила ракија и вино и договарало шта ће се радити тог или наредног дана.
Народ се у лето и у зиму једнолично облачио. Деца и одрасли су носили кошуље и панталоне од лана и сукна, од обуће су се носиле опанке од свињске или говеђе коже. Кад захладни ту су биле чарапе и џемпери од вуне. На глави мушкарци носе шајкаче или шубаре, а жене мараме.
О празнику, оно кад се крене у цркву, или на свадбу, имућнији су се облачили комбинујући сеоску и европску грађанску моду. На главу туре шешир, кошуља и прслук, чакшире и чизме од бокс коже. Али, о празнику су сви облачили народну ношњу са опанцима.
Тешићи су били старинска породица. Почевши од Петрије, њихово се порекло могло пратити до седам колена уназад, и сви су били из Трнова. Живан је био из Пецке, од Живановића, који су се пре три колена доселила из ужичког краја.
Милорад и Сока Тешић, родитељи Петријини, поред ње су имали још две ћерке, Мару и Мицу.
Живан је био најмлађе дете Сретена и Љубинке Живановић, поштене и сиромашне породице из Пецке. Најстарији Тиосав је био добар ђак, па га држава послала у Русију да изучи Војну академију. У Србију се вратио пред Први српско-турски рат, 1874. године. После рата добије службу у Београду, након што се оженио девојком, миражџијком из Ваљева.
Средњег сина оставише са њима да се боре са сиротињом. Живана, најмлађег, удају у Тешиће.
У Трнову се знало да су најјаче фамилије биле Тешић и Мишић, који су се за све питали и који су били покретачи сваког посла који је био од заједничког интереса. Мештани овог села нису знали за реч себичан, увек су се испомагали, и у добру и у злу. Кад се једни веселе, село им се придружи, кад тугују - тугују сви.
Тако су се и тог прохладног децембра деветсто деветнаесте састали да се договоре како да раскрче запарложене њиве, да се забрани раскрче од дивљег шибља, поправе плотови. Када се већина договори, други су ћутали.
За те радове одредише прву суботу у децембру, када је и Михаило одлучио да изађе из куће и да припомогне. У косидбу се углавном дала омладина, и мушко и женско. Покосили су четири њиве, па прешли у пету, код Тешића. Момци косе, само пршти, а девојке их бодре песмом у коју се момци укључују кад стану да се одморе. Милина их слушати.
Старији заузели места крај њива па посматрају омладину, хвалећи Бога што им ето донесе мир у Србију. Сви певају сем Михаила, а коси да му нема равна. На моменат се заустави да обрише рукавом зној са чела, осврне се да види где је побратим Станко, а онда се сагне да узме два, три влата траве којом пређе преко оштрице како би је очистио, а на крају је наоштри белегијом. 
„Дете, дај воде!“, довикну једном дечаку који се у два корака створи код њега. Михаило наге добар гутљај па му врати балон са водом. „Чији си?“, упита га Михаило, на шта је дечак само ћутао. „Не може ти тај ништа рећи“, рече му Ленка, која га сустиже са откосом.
„А што?“
„Кад му је било четири године Немци га везале за дрво да гледа као му силују сестру.“
Михаило ућута, укипио се и ни макац. Остао је тако укопан чак кад је дечак отишао на другу страну. Живе ране пеку сваким даном све више не дозвољавајући старим да зарасту.
„Хајде, побро, шта си се укипио!?“, потера га Станко, који пројури крај њега.
Петрија поносна на њене синове. Високи, а танки, као вите јеле. У неке је упита Радојка Мишић: „Петрија, што ваш Михаило ћути?“
„Е-е-е, добра моја Јегдо, добро и не кука на сав глас шта су му злотвори урадили“, само јој то рече, јер ко зна у шта би се то претворило да јој је испричала целу причу.
И тако, момци и девојке косе, надмећући се ко ће бити бржи, ко ће лепше запевати. Ленка Мишић испод ока мерка Станка, а ништа боља није ни Спасенија Јокић, мада види она да нема шансе код Станка, газдинског сина. За њега је Ленка предодређена, са сетом је размишљала. Погледа у Михаила, који беше лепши од Станка, озбиљнији, кад му ветар на моменте почне мрсити проседу косу, која му падала на рамена. Али, шта ће са њим кад је сиротиња.
На ред је дошла њива у Мишића. Од велике фамилије остаде им само ћерка Ленка. Станко стаде поред ње да  косе једно поред другог. Кренуше, он један откос, Ленка и она, Станко још један, и она исто. Михаило их једва сустизао. Њих двоје знојни, гледају једно друго као да ће сад да се порву. Михаило упро поглед у њу, а она онако наочита, крупна и здрава, ухватила се у коштац са једним сеоским мангупом, какав беше Станко. Чело високо, обрве црне, танке па се сјаје; очи плаве па велике, образи као пришт, усне румене као трешње кад заруде, прса округла, једра, лепо видиш дојке кроз кошуљу како се надимају, а пуцад упрла само што не по отпадају. Ау, Бог јој њен, стресе се Михаило, те убрза не би ли их сустигао.
Станко упро очи у њене груди, погледа не скида, а она приметила па се још више извија, памет да ти помути. Приметио то и Михаило али ништа не вели, само ћути. Али, види то и Радојка Мишић, мајка јој, шта се то тамо дешава и што не приличи девојци из домаћинске куће. „Ленка, дођи де рано моја!“
„Ево, мати, сад ћу.“
„Ленка, нећу те двапут звати.“
Обојица гледаше за њом док су јој се бедра њихала као лађа на узбурканој пучини, а она као да је знала шта се њима двојици дешава, у кратким корацима оде мајци. „Лепа девојка. Бори се за њу, вреди“, рече му Михаило.
„За коју ми то велиш?“, упита га Станко, чинећи се невешт, а Михаило га погледа као теле у шарена врата испустивши једно - е-е-е-е, настављајући да коси шикару. „Побратиме, ти ме заголица и побеже“, чарну га Станко кад га стиже са откосом.
„Знаш ти добро о коме ти ја причам“, застаде за трен показујући му главом ка Ленки, крај које је стаде Јеврем Живић, нешто је зачикавајући. „Немој да ти после буде жао.“
Станко погледа према оним двома и у трену схвати шта му хтеде Михаило рећи.
У сунчев смирај завршише посао па кренуше кући, све тако ногу пред ногу, певајући иза гласа. Али опет нико не примети нешто што су запазиле Петрија и Зорка Јокић. Спасенија, ћерка Зорина, загледала се у Михаила, очи не скида са њега, милује га погледом. Зора приђе Петрији па јој рече: „Петрија, ти знаш колико ми Јокићи поштујемо вашу кућу?“
„Знам и не мораш ми више ишта причати. Рећи ћу Живану да поразговара са њим.“
Оборила Петрија главу ка земљи у коју би, да може, пропала од муке. Ћутање беше једини одговор на ту Зорину опаску, која са лица није скидала осмех све док се не растадоше на раскршћу, лево отидоше Јокићи и Мишићи, а Тешићи десно.
„Тако велиш, а?“, љут беше Живан кад му она исприча то што јој Зора рече. „А како је није срам?“
„Она је умислила, колико сам чула од Јегде, да се Спасенију уда за…“, ућута Петрија, пре ће бити да се ујела за језик јер од срамоте не хтеде завршити реченицу.
„За Станка!“, пренерази се Живан, полако седајући на отоман. „Има ли ико паметан у овом проклетом селу?“
„Има, оче, има. Ево Мило и ја као три добра“, упаде му у реч Станко, улазећи у кућу.
„Е, ти да ћутиш“, скреса му Живан. „Ти, боже ми се опрости, као да си приплодни коњ. Ко шта ради ти опасујеш по селу, шта достигнеш.“
„Колико чух, на тапету је била Спасенија…“
„Њу да си заборавио, јеси ли ме чуо?“, Живан скочи са столице као да га неко убоде иглом.
„А што, да ми није по чем род?“, упита га Станко.
„Немој да те гуја шарка уједе па да помислиш нешто према њој.“
Види Станко да ту нешто није у реду па навалио на Живана да му каже о чему се ту ради. Али џабе, Живан је ћутао као заливен.
* * *
Била је то једна од оних ноћи, проткана оштром сувомразицом, те просте 1895. године. У кући код Тешића сви беху на ногама, сем Петрије, која само што се није породила. Ту, поред ње стоји њена сестра Мара, коју Живан, и поред Петријиног противљења, доведе са планине да припомогне мајка Соки.
Око три ујутро поче порођај. Прво би мушко, друго исто. И таман Мара помисли да је крај, кад Петрија поче да се напиње. „Немогуће. Соко има још деце“, позва мајку.
Улети Сока у собу молећи се Богу само да не буде то што је једну ноћ сањала. „Живане, трк по Зору“, па како јој зет излети из куће, она брже-боље улети у собу у којој се Петрија порађала. „Мислим да ће бити девојчица“, рече јој Мара.
У неке, у кућу уђоше Живан и Зора Јокић. „Стигла си?“, рече јој Сока. „Дођи вамо“, поведе је у другу собу. Приђе Сока ормару из којег извади кесу са дукатима и даде је Зори. „Чуј ме сад добро шта ћу ти рећи. Детету ћеш дати име Спасенија. То је по мојој мајци. Не смеш јој никад рећи ко је и одакле је. Немој да те гуја уједе да је наговараш да се уда за момка из ове куће. Ако то урадиш, тераћу те до Бога. Јесмо ли се договорили?“
Док јој је Сока говорила шта да ради, Зора је у руци премеравала садржај из кесе. Како јој се учини да није онако како су се договорили извади садржај да преброји. „Слушај, Соко, колико се сећам, ми се договорисмо за сто дуката, а овде има само седамдесет три“, рече јој, бацивши кесу на сто.
„Ево, сад ће бити још. И слушај ме, до удаје ћеш добијати по сто дуката годишње и…“ не заврши јер је Зора прекиде. „Сто педесет“, повећа цену да би Сока сва црвена у лицу потврдила да ће бити тако како она каже. Кад су се договориле око цене лажи, вратише се у собу где их је чекала беба умотана у крпе. Мара није знала за тај договор, кад угледа да Зора упрти девојчицу, скочи на ноге упитавши мајку о чему се ту ради. Сока јој на то ништа не рече, већ оде за Зором, пратећи је све док није изашла на сокак. Вративши се у кућу, затече Мару где се расправља са оцем Милорадом. Док су се њих двоје расправљали, Живан је седео поред шпорета и ћутао као заливен.
„Хајде што она будала мора да ћути“, показа главом на Живана који је покуњио главу, „али, тата, ти, зашто ти ћутиш?“
Сока, чувши свађу, пожури натраг у кућу. Морала је што пре смирити ситуацију, јер комисија само што није дошла да провери колико деце је рођено. Само што уђе у кућу, Мара излети на врата унесе јој се у лице, из очију су јој севале муње. „Докле ћете сагињати главу због тамо једне будале и кукавице?“, гледала је мајку право у очи. „Срам да вас је. Знаш ли ти Соко…“, мајка подиже руку да је заустави. „Слушај ти, море! Ја сам те родила, а не ти мене. Ако ти се…“, сикћу једна на другу. 
Од тог дана Мара је ретко силазила у село, а и кад је морала сићи, ишла је споредним путевима како би избегла сусрет са неким од фамилије. 
Деца су расла и порасла за женидбу и удају.
 
II
Би око поднева када Живан дође у забран где су Станко и Михаило поправљали ограду коју су оштетили дивљи пси, а којих је у последње време бивало све више. 
„Чух од Тодора, прича се по селу да Ленка Мишић прави посело“, рече им Живан. „Вели у прву суботу.“
„А што ти то нама причаш, оче?“, рече му Станко, правећи се невешт.
„Велим ти да одете мало да се забавите.“
„Мораш ми прво набавити преслицу“, нашали се Станко са њим. „Ићи ћемо, чика Живане“, прекиде Михаило разговор који је претио да пређе у свађу.
Зими дан кратак тако да сељак не започиње велики посао. Нешто мало уради, чисто да се не уседи, а са првим сумраком оде у кућу где се бави неким другим послом. Омладина у зиму направи посело, и то већином у суботу, време искористи да се окупе код неког на посело. Ту се мало ради, а више пева и натпевава. На посела су долазили момци из околних села који су знали прећи и по десетак километара само да прекрате зимске вечери. 
Пре Великог рата Станка су сви знали као веселог момка, тако да је био рад гост на поселима. Највише су га волеле жене свих категорија. Одевао се тако што је мешао градску и сеоску моду. Бела кошуља, крем панталоне од чоје и зимски капут. На главу би зими турио шубару, а лети шешир. Све то набројано Станко поређао по кревету и облачи једно по једно, повремено гледајући у Михаила који је лежао у свом кревету, читајући књигу.
„Шта ти чекаш, зашто се не облачиш?“, упита га Станко.
„Нека, бато, иди ти сам. Нисам ја за то.“
Станко га погледа, окрену се па изађе из собе. Убрзо се врати те упита Михаила: „Ниси за ово, а за шта си онда?“
Утом неко куцну на врата.
„Уђи, мајко“, рече Станко.
Петрија с врата поче да критикује. „Сине Мило, што се ти, срећо мајкина, не опремаш?“
„Нека, најо, нека Станко иде сам. Ја ћу други пут“, на шта она изађе из собе да би се убрзо вратила носећи одело. „Види, сине, шта ћу ти сад рећи“, привуче столицу те седе поред кревета. „Ја сам изгубила два сина у рату. Ја сам најпоноснија мајка кад се о празнику закитим њиховим ордењем. Ова Србија не би постојала кад би сви туговали. Ово одело је било намењено Марку, ни једном га није обукао. Биће ти таман.“
Живан и Петра су седели док је Станко стајао, чекајући да из собе изађе младић леп као Аполон. Сви зинули у чуду.
„Ау, побратиме!“, узвикну Станко.
„Мајко, како ти се чиним?“, упита је Михаило.
„Као анђео, срећо моја“, одговори му Петра устајући са столце те му приђе и пољуби га у образ.
„А тек кад ово чујете“, извади из џепа сакоа фрулу па засвира Колубарски вез.
Зинули сво троје од чуда.
Кад заврши коло, рече им да је од деде научио да свира фрулу.
„Ову фрулу сам купио брату Мићи кад сам положио први испит“, рече им, а да при томе ничим се није одао да је тужан. „Па, буразеру, ја сам спреман.“
Из куће отидоше одмах на сокак. Петрија и Живан гледаше за њима све док нису замакли за кривину. Фрула и песма се чула се до Мишића.
Милово сам гараве и плаве,
доста цура у животу свом...
Михаило га у једном тренутку укори због раскалашности, на шта Станко само смаче раменима настављајући да пева.
Са колико жена је био у вези, то ни он сам није знао рећи. Михаило је чуо да их је имао и у другим селима. Једна госпођа из Ваљева, чији муж је био од утицаја, завршила је у душевној болници јер ју је Станко оставио. Срећа у несрећи је била да није имала деце са тим политичарем. Живан је морао ургирати новчано преко пријатеља, да се ово заташка.
„Сине Мило, реци му да се примири. Тебе ће послушати“, замоли га Живан. „Рекли ми људи да ће га стрпати у хапс“, на ову упадицу Михаило се само насмејао. „Чика Живане, он није човек, он је животиња. Више не могу да пратим с ким је и кад је.“
Молио га Михаило, кумио га, а он јок. Као кад куче пустиш с ланца, салеће коју стигне. Петрији и Живану једино важно било да буде далеко од Спасеније Јокић.
„На кога се отурио, свеца му његовог?“, питао се Живан. „Не сећам се да смо у фамилији имали неког таквог.“
 Упозорио га Михаило, молио га, кумио га да се примири, да ожени Ленку, да се скући, а он јок. Једном, кад су седели у јабучару, с ниже куће, Станко се нешто ућутао, неки страх код њега примети Михаило. У неке подиже главу па се загледа у Михаила. „Кажи, бато, кажи твоме Мили, шта те мучи?“ 
„Побратиме, једном се живи, једном се мре, а вечно пати због љубави“, сетно изговори Станко, да би у следећем тренутку Михаило смотрио две сузе где се скотрљаше низ образ. Уплаши се Михаило као никад.
 
III
Певајући и подврискујући, стигоше њих двојица до Мишића. Истрчали су из куће и млади и стари да их дочекају. Поштовале су се те две породице још од старина. Хтеде и Ленка да изађе, али је задржа стрина Драгиња, говорећи јој да то не ваља.
Кућа увелико би пуна омладине. Кад њих двојица уђоше, поче право весеље, цијукање и подврискивање. Поче песма, игра, весеље као да се неко жени. У неке Михаило извади фрулу и засвира коло. Свирао је тако лепо да би и болестан устао у коло. 
„Браћо, свирај и не престај“, рече му Станко. 
Свирао је Михаило нетремице пратећи Станка. У неке први из куће изађе Станко, а мало после за њим изађе Драгиња. У сунце му његово, помисли Михаило, награјисаће ако неко примети да их нема. Свира Михаило као да му је то последња свирка у животу. Све живо се забавило игром тако да сем Михаила нико није приметио изостанак оно двоје. 
Док је још свирао коло, приђе му Ленка, упитавши га где оно Станко оде. Не прекидајући да свира само је смакнуо раменима, дајући јој тиме до знања да не зна. Свирао је без престанка, уста му се осушише, прсти утрнули. Играчи балдисали, а Станка још нема. Поче и осмо коло кад се зачу пушка.
Михаилу испаде фрула из руку, стаде коло, сви ућуташе. Не прође задуго кад у кућу уђе Радоје терајући испред себе Драгињу и Јеврема Живића. Радоје беше Ленкин стриц, а Драгињин муж. Уздахну и Ленка, терајући бригу од себе, срећна што то није био Станко, а љута на себе што је помислила да је њен драги вара. Али Михаилу није било драго јер међу омладином не би Станка и Спасеније. Сав је претрнуо.
Поред све муке, сети се фруле. Освртао се око себе, нигде је нема. Би му жао успомене. У неке му приђе Ленка дајући му је. Погледаше се, за њих двоје је то било вечност, а другима само трен. Тај поглед Михаилу је рекао све.
„Умало се нисам огрешила о Станка“, рече му Ленка.
Михаило само смаче раменима као да хтеде рећи „баш ме брига“, а у себи је грдио Станка где се одриче овакве лепоте девојке. Ледени зној га облио јер је схватио да се у селу дешава грех који ће једно од њих двоје одвести у таму и да ће морати да прода душу ђаволу.
Ту ноћ је Станко прво био са Спасенијом Јокић на њеном чардаку, а пред зору са Драгињом, у воденици.
„Станко, моли те твој брат, отараси се тих жена, доћи ће ти главе“, опомену га Михаило кад су у заранка кренули кући.
„Добро, Мило, са њом је завршено“, штрецну нешто Михаила кад чу шта овај рече, јер знао је да није оставио ону коју је морао.
Два дана после посела, селом се прочу да је Радивоје настрадао у шуми. Поклопила га буква док је секао дрва за кућу. Тако је Драгиња постала удовица. Њена и Станкова веза више није била тајна, постала је јавна.
Молио га, кумио га Михаило, али џаба.
„А како да се уздржим, траг јој њен“, одговори му Станко, „кад изгледа као богиња?“
Тих дана Михаилу је у глави била права збрка. Толико тога се десило у ових неколико месеци од како је дошао у Трново. Како год је хтео нешто да разуме, да повеже чињенице, обрни, окрени опет дође на исто – ни на шта. 
Једног дана је остао сам у кући. Ово троје отишли у Ваљево на сахрану, Живану брат умро. Михаило искористи ситуацију да покуша да размрси то запетљано клупко у својој глави. Седео је под орахом испијајући у кратким гутљајима ракију, лагано, тек да му разбистри главу. У неке му се придружи Тодор, радник, који са својом Станијом живи и ради, ето петнаеста година. Како седе, Михаило му наточи ракију у чокањ.
„Гледам те данима, бата Мило, како се нешто мучиш. Ниси ми онакав какав си био оних првих дана.“
„А шта да ти кажем, Толе, уби ме нека горушица“, слага га.
„Је л` ти мислиш да сам ја сис`о весла?“
„Ко, ја-а-а!?“
„Не, мој ђед Милојко. Причај.“
Наге Михаило чокањ, искапивши ракију, па је спусти на астал.
„Нешто ми није јасно Толе. Често се будим ноћу постављајући себи једно питање, не два, већ само једно.“
„Које?“
„Види овако. Је ли Ленка најлепша и најбогатија цура у селу?“
„Ја.“
„Па, шта Станко чека?“
Седи Тодор преко пута, налактио се рукама на сто, главу саге као да гледа у чокањ који врти међу прстима десне руке, а у ствари испод ока гледа у Михаила: „Ти не знаш?“
„Шта да знам?“
„Ја мислим да ти знадеш, а види ти то. Теби нико не рече о чему се ради, свеца ти.“
„Знам понешто“, рече Михаило и даље гледајући Тодора испод ока. „Испричала ми Мара понешто, тек колико да ми заголица машту.“
„Види овако. Ти знаш да је Станко имао два брата, старија од њега?
„Да, знам.“
„А знаш ли да има брата и сестру, близанце?“, упита га Тодор, па се уједе за језик, али касно би.
„Молим!“, Михаило се направи као да не зна, а знао је много. Ону ноћ му Мара испричала све тајне породице Тешић. Чување тих тајни је праћено проклетством. Ако се пред неким изрекнеш о било којој тајни, преузимаш проклетство. Због тога се Тодор на време повукао правдајући се да има посла.
 
IV
Било је то око деветсто десете, у лето. Упрло сунце у врх неба, косци се поређали један поред другог, па само пршти. Четири косца, отац и три сина. Тешићи су одвајкада важили за добре косце, а међу њима Станко одвојио. Није имао такмаца у десет села. Како је завршио свој део посла, одложи косу и крену на поток.
„Где ћеш то, Станко?“, упита га брат Марко.
„На поток, да нећеш и ти?“, пркосио им Станко док се спуштао низ ливаду ка потоку. Ишао је полако, а тако би потрчао јер га чекала она, једна једина Ленка.
„Станко, долази вамо да нам помогнеш“, опет ће за њим Марко.
„Сутра, бато, сутра… мало!“
„Оцо, чујеш ли ти шта он вели?“, пожали му се Марко.
„Марко, ради и не кукај. Стално кукаш“, рече му Мирко, бранећи Станка. „Звоцаш цело јутро. Ако ти није по вољи, иди, ја ћу покосити и твоје и моје.“
Милово сам гараве и плаве,
доста цура у животу свом...
Певао је Станко колико га грло носи, док је силазио ка потоку. У неке замаче за брег, тако да су га само чули. Био је на неколико корака испред потока када је кроз гране приметио Ленку где се расхлађује на једном виру. Раскопчала јелече и кошуљу, па расхлађује прса. Када ју је угледао, чисто му би да се распамети, а кад је почела ноге да расхлађивати, мозак му помути. Задигла сукњу ка бедрима, раскопчала јелече, дугмад на кошуљи откопчала…једва се одржа на ногама.
„Хм-хм-хм!“
Накашља се дајући јој до знања да није сама, на шта она настави да се расхлађује. 
„Дуго ти нешто треба да дођеш на поток?“, упути му Ленка критику. „Пола сата те чекам.“
„А и ово што ти дођох, једва се извукох“, правдао јој се истовремено гледајући где има камен како би преко њега дошао на другу страну, где је била Ленка. Примети један, залети се и лагано га прескочи, да би још брже приђе Ленки, те стаде да је милује, беле груди јој љубио, што и она прихвати милујући му косу. Одједном, скочи од ње окренувши се у супротну страну да је не гледа. 
„Шта ти би?“
„Моји долазе вечерас да те просе за Марка.“
„Знам, и какве то везе има сад?“
Станко се окрену погледавши је право у очи: „Је л` ти чујеш себе? Бићеш ми снајка, е-е-е.“
Ленка не рече ништа, већ само настави да се расхлађује. Станко натуче шајкачу на веђе и оде ка селу.
Кад је Марко погинуо, сачекали су и једни и други да прође година да би је верили за Станка. Ту веридбу Станко никад није признао, сматрајући да је то ништа друго до трговина људима.
Једно вече, Михаило позва Станка да се прошетају по шљивику. Напољу би прохладно, падао је ситан, сув снег тако да се чуло шкрипање снега под чизмама. Обојица огрнули дугачке капуте, на главу ставили шубару. Ходаше за дуго по шљивику а да ни једну реч не проговорише. Михаило први прекиде тишину.
„Данас сам сазнао нешто, па се питам да нисам којим случајем залутао у дванаести век.“
„Шта си то сазнао, бато?“, упита га Станко.
„Сазнао сам нешто, па се питам из којег сам света ја дошао“, ућута се на трен смишљајући питање. „Данас сам сазнао како се у вашем селу тргује женама.“
„А, то ли је теби на памети. Седи, бато“, показа му на једну клупицу поред шљиве.
„Шта ће бити са Спасенијом?“, упути му кључно питање. 
„Кад се будем венчао са Ленком, Спасенија и ја ћемо побећи у свет.“
„Не ваља ти работа, бато. Скроз ти не ваља.“
„Бато, ја сам им лепо рекао шта ће их снаћи. Ја нисам бик за приплод.“
Не дајући Михаилу времена да га одврати од накане, Станко устаде и оде ка воденици. Михаило је још задуго седео на клупи немоћан да било шта уради. Заклетва га обавезала да му каже да је то са Спасенијом грех.
Ту ноћ задуго су се чули јауци и јадиковке неке жене у доњем потоку, у близини воденице. Веле људи да је то била Драгиња која је облетала око воденице, непрекидно дозивајући Станка.
У воденици су били Станко и Спасенија. У сенци багрема стајао је Михаило, уплашен од греха који су из незнања чинили Станко и Спасенија.
 
V
Фамилија Мишић је по богатству била одмах иза Тешића. Од старих Мишића остала су два брата: Милорад и Радивоје, а кад овај настрада у шуми остаде само Милорад. 
Милорад ожени Радојку из села Јошева, која му изроди четворо деце, три сина и кћер од којих им у животу остаде само ћерка Ленка. Три сина су дали отаџбини: Драгомира, Радована и Спасоја. После погибије тројице синова, Милорад и Радојка су живели само за Ленку, која је била лепа као да су је богови стварали, а уз то још и добродушна, смерна, умиљата и вредна. За њу су говорили „благо ли се кући у коју се та уда“.
Радивоје, старији брат Милорадов, задуго је био неожењен. Тај ни зашта друго није знао већ за њиву и стоку. Да је могао, на њиви би спавао и ко зна докле би тако живео да га не оженише. Један дан на ваљевској пијаци, Милорад чу да у Ваљевској Каменици има старија девојка за удају, али без мираза. Два дана после овог сазнања, Милорад се нађе код тих што су имали девојку за удају. У малој трошној кући, која само што се није срушила, живела су три брата са својим женама и сваки од њих по троје деце, све једно другом до увета. Сестра им Драгиња, како се звала та удавача, само им је правила гужву у тесној кући. Али како нико није хтео да је ожени без мираза, остала је да живи са њима.
„Помаже Бог!“, поздрави Милорад неку жену која се забавила послом на бунару, док су се око ње мувала деца. А кад та угледа Милорада лепо обученог, скочи иза бунара, отеравши децу у кућу мислећи да је дошао порезник да наплати неки дуг.
„Реци ми снајка, је ли ово кућа Деретића?“, упита је Милорад.
„Јесте, а што питаш?“
„Можеш ли ми позвати неког од мушких?“, упорно ће Милорад.
Гледала га та жена проницљиво, испод ока, питајући се који ли је тај и колико му дугују. „Ниједан није кући.“
„Иди и позови ми неког“, одлучи Милорад да крене са директним питањима. „Реци им да је дошао просац за Драгињу.“
Кад је жена чула о чему се ради, поскочи као да је артиста, цикну, рекло би се, од среће, „Ију, господине Мишићу, па што одмах не рекосте! Ево сад ће мој Миливоје. Миливоје, о Миливоје!“, поче дозивати мужа који се ко зна где сакрио, мислећи да је дошао инкасант. „О-о-о-о Миливоје!“, па кад дозивање мужа није дало резултат, она поче дозивати младу. „Драгиња, о Драгиња, излази, лепра те изјела.“
Па како се нико није одазивао, она поче опет дозивати уз сијасет погрдних речи.
„О, Драгиња, лепра те изјела, излази из куће!“, кад испали те клетве окрете се Милораду. „Са` ће она, само да се уреди. - па се опет окрете ка кући и таман заусти нове клетве, на вратима се појави мушкарац водећи Драгињу за руку.
На крају су сви срећни били јер су се ратосиљали Драгиње и Радована, мада је Радован све то гледао као да су га преварили. Све му је то личило на рачун без крчмара. „Милораде, чекни де, да те ја нешто питам“, пресрете брата једно јутро, сетивши се да га нешто пита.
„Кажи, Радоване?“, донекле је Милорад слутио шта ће га брат питати. А Радован, или како су га у селу звали Јадован, јер стално се нешто јадао, упита брата. „Где је мираз, Милораде?“
„Молим!?“, укопа се Милорад у месту, не верујући својим ушима шта га то брат упита.  „Је л` ти чујеш себе брате, а? Понашаш се као да си младожења у најбољим годинама, као да ти је двадесет, а не педесет“, сиктао је Милорад. „Знаш ли ти, Радоване, шта бих дао да могу синове оженити, па макар то биле најружније, најсиромашније уседелице?“ Док је то Милорад причао, брат му оборио главу и ниједне не проговара. Милорад погледа у Драгињу. „Имаш ли снајка, и ти неку примедбу?“, а она му као из топа одговори. „Немам, ђешо!“.
 Радивоје је био двадесет пет година старији од Драгиње. Запуштен, браду пустио до струка, као авет је изгледао. А Драгиња, кад су је уредили, као богиња, једра и спремна да изроди буљук деце. То се све заврши на жељама. Покрај Радивоја она је била жена жељна љубави и чврсте мушке руке. Све што је мислила да ће добити од Радивоја Мишића, била је лажна нада. У ствари, добила је доста посла, а тога је имала и код браће. Драгиња је за мужа била радна снага, као и онај коњ кога упрегне у плуг када оре земљу. Ако којим случајем седне, Радован одмах стане галамити на њу да устане и да ради. И тако цео дан, месецима и трећа година. 
А кад дође ноћ, легне крај њега, дрхти као листан на врби чекајући га да је додирне па таман после умрла. А он, чим легне, окрене јој леђа и захрче. Окретала се Драгиња по кревету, устане па хода по соби, скаче по старом патосу, дере се, а све то ради не би ли се Радивоје пробудио да је пита шта јој је. Али, џаба све то беше. За ове три године ниједном је није додирнуо као мушкарац.
„Цркао дабогда. Дабогда се не пробудио“, говорила је сваку ноћ.
Зору је дочекивала исцрпљена, разбарушене косе. Врти се још неки минут, два и заспи. Њен сан је трајао таман толико да се пробуди уморнија но што је заспала. Радивоје се пробуди вичући је да устаје, а она чинећи се невешта, спавала је. Кад Радивоје види да не устаје, он је ногом стане гурати као што гура брава у штали.
До недавно је то Драгињу нервирало. Почела је да га игнорише, није га фермала као мужа, а још мање као мушкарца.
Било је то прве недеље кад се мушкарци вратише кући из рата. Обрадовала се Драгиња надајући се да ће међу тим момцима остати бар један жељан жене, да је неки погледа као једру, жену жељну мушке руке. Један јој ипак допаде.
Живан и Станко касно поподне дотерали пшеницу и кукуруз да се самеље у воденици. У први мах Живан хтеде остати ту ноћ у воденици, ко вели, Станко тек неки дан дође из рата жељан кревета и сна, а и Михаило тек што се мало опоравио. Међутим, Станко рече оцу да иде кући јер, ето, и он се ужелео буке коју је стварао воденични точак и поток. Тек што Живан оде, Станко се спустио до јаза да види да ли треба нешто поправити, дотегнути и да ли то све добро функционише. Са уживањем је гледао камен који се вртео, теран водом која је падала по точку. Ко зна докле би тако уживао да га у томе нису прекинули човек и жена који дотераше пуну запрегу џакова са житом. Станко провири да би мало после у том човеку познао Радована Мишића у друштву са неком женом коју је тада први пут видео. Успе се Станко ка улазу у воденицу и таман да се им се јави, зачу разговор. 
„Драгиња, ноћас ћеш овде остати да пратиш рад“, рече јој Радивоје.
А она јадна, обесила му се о раме молећи га да макар вечерас остане с њом. „Остани, молим те, остани да се волимо ко муж и жена, молим те.“
„Не булазни, луда жено.“, рече јој Радивоје једва јој склонивши руке са рамена. „ Љубав је за господу, а ми сељаци има да ринтамо.“
„Остани, остани“, губиле су се њене речи у буци коју су правили воденични камен, вода и апаратура. „Остани, Радивоје, остани!“, губио јој се глас у зимском смирају, док се Радивоје губио у даљини.
Нервозна и љута, седе на џакове подупревши се рукама тако да јој се груди подигоше у небеса, а сукња се заврну, откривши бедра. Црвена у лицу, длановима поче притискати груди, умирала је у жељи. Све је то пратио Станко скривен у сенци. Само глуп и неспособан мушкарац није знао шта њој треба. Не желећи више да чека, појави се на светлости лампе назвавши јој Бога. Драгиња погледа у том правцу одакле дође тај глас, па како испрва није видела никог, помисли да сања од силне жеље, препустила се опет маштању.
„Добро вече“, поново се огласи Станко, пошто не доби одговор.
„Добро вече, лепотане. А ко си ти?“, упита га Драгиња.
„Станко Тешић. Ја сам неки дан дошао из рата.“
„Јесу ли сви Тешићи тако лепи и јаки?“, поче да очијука Драгиња. Устаде са џака па му приђе, положивши му длан на груди. „М-м-м-м, како си јак...“, мумлала је.
„Ко си ти? Нисам те пре виђао“, упита је Станко.
„Ко сам ја?“, одмаче се од њега, обухвати рукама дрвени стуб, па се поче изазовно вртети око њега. „Ја сам несрећна жена коју су удали за неспособна старца.“
„Чекај, па ти си Радивоја Мишића жена?“
„Да, момче, ја сам његова само на папиру“, рече па се одмаче од стуба ка њему, намерно се саплете тако да му улети право у наручје. „Ах, како си ти јак, лепотане“, поче очијукати са њим, при чему откопча дугме на кошуљи, груди бљеснуше на месечини, таман толико да распамете Станка. 
Станку није требало два пута говорити шта Драгиња од њега очекује. Подиже је у наручје и однесе у сенку, нежно је спустивши на џакове.
Јутро су дочекали једно поред другог, у загрљају. Од те ноћи та несрећна веза је трајала таман толико, колико је Станко желео да траје. Станко је добио забаву у дугим зимским ноћима, а Драгињи дође дуго чекана мушка снага. Састајали су се у воденици, на сенику код Станка или код Радивоја у кући кад је био одсутан због панађура. Трајало је то све до једне вечери кад је Драгиња рекла Станку да је носећа. 
„Шта имам ја са тим?“, упита је Станко.
„Па то је наше дете.“
„То си сад рекла и никад више!“, стискао је за врат десном шаком, док га она ухватила са њене две, покушавајући да дође до ваздуха. Како је он и даље стискао, поче климати главом да јој је јасно и да га неће теретити. „Јесам ли ти на почетку рекао да се не надаш љубави међу нама?“, грубо је одгурну од себе. А кад је покушала да му приђе, онако како то само она зна, он је заустави. „Не прилази ми јер у противном свашта може да се деси. Одлази!“
Удаљи се Драгиња од њега, схвативши да ни он није ништа бољи од Радивоја.
На груб начин је Драгиња схватила шта је чека ако настави да уцењује Станка. Детета се морала решити јер, ако буде рекла Радивоју да је носећа, тек онда је чека пакао, јер сви Мишићи су знали да је он јалов. Пред вече се искраде из куће и оде у планину код Маре врачаре која је помагала женама да се очисте од нежељене деце. 
„Хоћу да ме очистиш тако да више не рађам“, рече јој Драгиња.
„Драгиња, то је веома опасно у твојим годинама“, рече јој Мара. „Од тога можеш да полудиш.“
„Маро, не питам шта кошта, само учини.“
И учини јој Мара да више не може рађати, а направила јој је и чини да замађија мушкарца, да полуде за њом. Решила Драгиња да се свети. Код Станка је покушала једном, али без успеха, имао је Михаилову заштиту. Упорна је била да се докопа Станка, али узалуд. Питала је Мару како то да мађија не делује на Станка, на шта јој она оћута.
Михаило је помно пратио Драгињу, у стопу. Како је време пролазило, Драгиња је изгубила меру. У неке је почела и пити тако да је постала предмет подсмеха. Милорад ју је на крају истерао из куће. Још неки дан се мотала по селу, да би јој се изгубио сваки траг.
* * *
 „Команданте, имамо ситуацију“, без куцања улети један војник у канцеларију командата којег су више знали по надимку Мрки, „Дођите у двориште.“
Ретко кад, скоро никад, у нормалној ситуацији војник не би смео ући без куцања, али како је постојала процедура да се у хитним ситуацијама може ући, зато Мрки скочи иза стола па за војником истрча ван зграде.
Била је то Мара са њеним двоколицама на којој је лежала нека жена. Двоколице је вукло њено магаре, којег су сви звали Крњо због пола увета које му је одгризао вук једне зиме, горе у планини. „Где си бре, Мрки, чекам те три године?“, викала је Мара на команданта. „Ево, довезла сам ти једну добру душу која уз добру обуку може постати опака.“
„По чем знаш да ће бити добар војник?“
„Нема ништа опасније од издане жене.“
„Да, схватам те Маро, из личног искуства“, осврну се око себе тражећи војника. „Однесите је на сеник. Маро, ко ће је лечити?“
„То је мој проблем. Кад је подигнем на ноге, онда ти наступаш.“
Брзо се Драгиња придигла на ноге уз помоћ Маре, њених травки и чајева. У привременој амбуланти Мара је лечила двадесет дана. Свануо је и двадесет први, а Мара и даље лечи оног нерадника, помисли Мрки.
„Да“, чу командант пријатан глас кад је куцнуо на врата једне од болесничких соба. „Је ли слободно?“
„Слободно је…“, занеми Драгиња кад угледа испред себе младића који је био пљунути Станко. „Откуд ти?“, само то рече и онесвести се. „Шта јој би, мајко моја“, зачуди се. „Тетка, о-о-о, тетка Маро!“, дозивао ју је. „Шта галамиш?“, а кад виде онесвешћену Драгињу би јој јасно шта се десило. „Помислила је да си ти Станко. До овога је дошла због њега.“ 
* * *
Један дан, враћајући се из Лознице, Тодор се заустави код Симине чесме да се освежи и напоји коња. Тек што се напио воде усправи се и пред очима му се створише кожне чизме које су стајале на врху, каменом украшене чесме. Подиже поглед ка више и тад угледа Драгињу. На себи је имала панталоне од чоје, белу кошуљу и црну кабаницу, а косу везала у реп. У руци је држала пушку маузерку, о појасу пиштољ и нож. Наоколо, које куда, беху њени саучесници.
„Види, види кога нам судбина доведе“, смешкала се Драгиња. „Донела нам Живановог потрчка, а? Него реци ти мени има ли нека нова тајна коју Тешићи чувају од очију јавности?“
Тодор је само гледао и ћутао.
„Значи нема. Шта је Тодоре, маца ти појела језик, а? Не бој се, нећу ја теби ништа. Ти си ко и ја, сиротиња. Нема за шта бре кер да нас уједе. Ајд, иди док сам добре воље.“
Тодор тек што седе у запрегу да крене, она га заустави. „Стани, Тодоре. Поздрави Живана и реци му да ми се нада. Доћи ћу му у госте ускоро.“
Након овог ненаданог сусрета, Тодор исприча Михаилу шта му се десило. Овај сусрет са Драгињом потврди приче да се крије по планини са дружином лопова и пробисвета.
 
VI
„Поочиме, можемо ли да попричамо о нечему?“
Михаило искористио Станково одсуство из куће да заподене разговор са Живаном. Заволео је Михаило ову кућу, мајку Петрију и поочима Живана, а понајвише Станка који је имао душу као нико, али та његова јурцања за сукњом није ишла ка добром. 
„Сине Мило, да нећеш да се жениш?“, упита га Живан.
„Не ради се о мени, поочиме, већ о Станку.“
„Што, да неће он да се жени?“, окрену причу Живан на другу страну.
„Е, да хоће, па да се сви смиримо, овако…“ говорио му Михаило. „Неће он, али га морамо што пре оженити“, упозори га Михаило. „Ако то не учинимо у скорашње време, доћи ће му главе то јурцање за сукњом.“
„Па са којом је сад?“, упита га Живан.
„Боље питај са којом није.“
„Нема се ту шта више чекати, мој Мило“, схвати Живан. „Него, види ти мало, онако изокола с њим шта планира, има ли какву?“, замоли га Живан.
„А, имате ли Ви неку жељу?“, упита га Михаило.
„Ленка Мишић“, рече Живан. „Ту је свршена ствар. Само још он да пристане“, и таман Михаило мислио да је разговор завршен, Живан га заустави за још нешто. 
„Мило, сине, још нешто бих те питао“, Живан ће ти. „Очињег ти вида, колико цура има, овај мој?“
Михаило извади један мали тефтер из џепа чакшира и даде га Живану.
„Ту све пише“, рече му Михаило. „Погледајте и вратите ми га. Јутрос сам га узео из његовог сакоа.“
Живан поче да листа тефтер да би након неколико тренутака почео да се крсти. „Буди Бог с нама. Мило, па овај наш није човек. Он је монструм. Чуј ово: Драгиња у 5 ујутру, Спасенија…у 9 ујутру и у 10 навече…“, код Спасеније стаде, побледи, ухвати се за груди, Михаило скочи, прихвати га да не падне. „Јао, мајко моја, јао клетво…“
Једва Живан дође себи. „А то је она Зора свему крива. Јао, убићу је!“
Прошло је три дана од овог разговора, кад Михаило једно јутро, правећи се да спава, пусти Станка да крене на састанак са Спасенијом. Сачека неки минут, па се обуче на брзину и стушти се кроз јабучар, супротном страном од оне којом је Станко отишао. Станко се упарадио, као да ће на свадбу, тек што не изађе на сокак, пред њим се створи Михаило.
„О, бата Мило, оклен ти изби?“
„Да се мало поразговарамо.“
„Кажи, побро, шта те мучи?“
„Мене ништа, а мучили тебе шта?“, упита га Михаило.
„Не, хвала Богу. А што питаш, Мило?“ 
„Види, побро. Гледам те данима, не смирујеш се бре“, поче Михаило отворено да му прича. „Убићеш ове твоје родитеље.“ 
„Мило, ајде сутра о томе да причамо, журим“, предложи му Станко.
У глави је Михаило пребирао које још питање да му постави не би ли га још мало задржао. 
„Мило, ако немаш шта паметно зборити, ја одо.“
„Е, побро, причекај де“, заустави га само што корак направи. „Нисмо се поштено поразговарали, не памтим.“ 
Станко се врати и таман да заусти нешто, зачу се пуцањ код воденице. Стуштише се обојица ка воденици где затекоше Зорку Лемајић, где лежи на земљи у локви крви. Станко погледа у Михаила.
„Да ли да ти захвалим што ми спасао живот други пут, или…“, не заврши питање јер се убрзо скупи цело село. У неке дотрчаше и два жандара растерујући народ да неко случајно не уништи неки доказ. Створи се и Живан ту шапнувши Михаилу да води Станка кући, што пре. Док су се њих двојица пењали кроз јабучар, Станка је непрекидно копкало питање како је Михаило знао да ће се десити нешто лоше. Нетремице је испод ока посматрао Михаила, тако га процењујући. Јест` да је чуо да има тако људи и жена који су нешто предосећали, али да је тако нешто и Михаило знао, у то није могао поверовати. 
„Побро, ти канда знадеш предвиђати?“, упита га Станко, корачајући поред њега.
Михаило застаде, што учини и Станко. „Откуд ти то?“
„Па ето, отуд што си ме зачикавао да мало одоцним док онај доле…“, ућута се, погледа у земљу па у Михаила. „Чек, чек, да ти и Живан не направисте оно доле?“
„Нити знам да предвиђам, нити знам о чему булазниш, али знам да је ово добар знак да се коначно скрасиш“, покуша Михаило да га умири. Заборавио је Станко да у кући има два школована обавештајца, Петрију и Михаила, који, ако је потребно, могу дознати на чему земља стоји.
 „А коју сте следећу планирали за одстрел?“, погледа Михаила у очи. „Да није по чем Спасенија?“
У неке се иза њих створи Живан, тако да је чуо питање. „Марш кући!“, љутито му одговори на питање уместо Михаила.
„Молим!?“, изненађен би Станко чувши шта му отац рече. Никад до сад није видео таквог Живана, за којим њих двојица кренуше, пратећи га у стопу.
„У недељу, прва која дође, идемо да испросимо Ленку Мишић“, рече му Живан упутивши се у кућу.
Станко и Михаило остадоше у јабучару до пред поноћ. Ћутали су сво време, ниједан не упитавши другог како је, да ли ће бити ово или оно. У неке Михаило извади фрулу из прслука и засвира „А што ти је мила кћери јелек раскопчан“. За дуго се у ноћ чула фрула у Тешића шљивику, за коју веле, да више никад није тако засвирала.
 
VII
Љубав Ленке и Станка почела је још док су били деца. Ваљда је то тако било записано. На ливади, док су чували стоку са другом сеоском децом, играли су се разних дечјих игара. Игра, коју је Ленка највише волела, била је игра младе и младожење, где је она увек бирала Станка за младожењу. Како су расли, љубав према Станку је била све јача. Кад је кренуо у рат, Ленка је скинула мараму и криомице је дала Станку, тиме му обећавши да ће га чекати и да ће бити само његова. Ноћима је сањала Станка, сваки дан је криомице ишла ка општини да чека читање имена војника који су погинули. Смрт браће је лакше преболела, а да се то десило Станку, умрла би и она за њим.
Како се рат ближио крају, Ленкина жеља је горела све већим жаром. Ноћу се будила у врућици, ознојена. Гледала је мајка како се мучи, али нека, боље тако него никако.
Рат се завршио, Ленка је ишчекивала Станка, сваки дан и ноћ. Ујутру кад се пробуди прво што пита да ли је био ко од Тешића. Тешко је било Радојки да гледати како јој се ћерка мучи. Добро, мушкарац је то, знала је често рећи јој. Рат је на души војника оставио трага, треба га пустити да се издува, доћи ће он сам. Другарице су Ленку непрекидно уверавале да је Станко женскарош и да ће јој живот са њим бити тежак. На све то Ленка им говорила да су љубоморне, зато што је он воли. Кад су другарице схватише да је узалудно одвраћати, дигоше руке. Волела је Станка више него себе, а то није било добро. Чула је Ленка да он јури за сукњом, али доћи ће и на њу ред, ваљда.
У Станковом животу је постојала још једна девојка, Спасенија Јокић, једина и искрена Станкова љубав. Спасенија је била верена за Јеврема Живића, момка из честите и домаћинске породице. Већ неко време је сумњао да Станко нешто има са Спасенијом. Једне недеље у црквеној порти, после литургије, Јеврем пресрете Станка. „Па, Станко, кад ћеш ми вратити вереницу?“ Станко га погледа са чуђењем, ништа не рече и настави даље.
„Велим, ако ти мени Спасенију, а ја ћу теби Ленку“, добаци му Јеврем. Врати се Станко назад, погледа га, хтеде му нешто рећи, али одустаде. Убрзо је напустио црквену порту у пратњи Михаила који је само ћутао.
„Ћутиш, Мило, ћутиш“, рече му Станко.
Михаило му на то ништа не рече. 
Навече Станко се по обичају опреми и некуд отиде. Петра и Живан ћуте, ништа га не питају, ни куда ће, ни кад ће се вратити. Мислили су да Михаило, који је то све пратио из своје собе, ништа није знао о чему се ради.
Кад Станко изађе из куће, Михаило искочи кроз прозор и настави да га прати поиздаље.
Кроз шљивике и јабучаре, Станко дође до куће где је Спасенија живела. Чекала га у доњем делу њеног шљивика. У Јанчића јабучару, првих комшија Јокића, скривен иза стабла старе јабуке, стајао је Михаило, чувао им стражу, а да њих двоје нису то знали. Мало одатле, поред пута, који је водио у њиве, у сенци старог храста, стајао је Јеврем, држећи кратеж у руци, непрекидно се осврћући како би нашао најбоље место одакле би пресудио Станку и Спасенији. Михаило је знао да је Јеврем негде ту скривен, али где, није могао да утврди. Како беше ведра ноћ, у једном трену преко цеви пређе трачак месечевог зрака, направивши одсјај који спази само Михаило. У три корака се створи Јеврему иза леђа зграбивши обема рукама за кратеж. То кошкање је трајало само делић секунде, довољно дуго да се деси несрећа. Опали кратеж чији пуцањ се чуо у целом селу. 
Чувши пуцањ, Станко одмах посла Спасенију кући, а он слутећи несрећу, отрча тамо где је претпостављао да се то десило. Кад угледа унезвереног Јеврема са кратежом у руци, а поред њега Михаила где лежи на земљи у локви крви, прискочи дижући побратима на леђа. Како је Михаило био тежак, није успео из прве да га подигне, зато му Јеврем приђе те му поможе да га подигне.
„Трк мојој кући и реци Тодору да упреже коње“, скрхан би Станко, сети се још нечега па довикну Јеврему. „Мојој мајци реци да убаци јастуке и ћебад“, рече му још. „Ником не говори да си ти ово урадио.“ 
Брзо Јеврем стиже до Тешића рекавши им шта се десило, уједно преносећи оно што им Станко поручио шта да спреме док он не дође. Јадна Петрија не имаде снаге ишта чинити, стога замоли Станију да она спреми запрежна кола. Живан и Јеврем брзо стигоше у сусрет Станку те му помогоше да пренесу Михаила до куће. Кад су сместили Михаила у запрегу Станко потера коње: „Ха, соколови, ха-ха-ха!“
Летели су коњи путем, земљу не дотичу. Позади Јеврем саго главу, у души му немир, непрекидно се питао шта му је требало да потегне оружје на ратне другове, као да на овом свету нема више девојака сем Спасеније, враг је однео. Ако се не дај боже деси да Михаило умре, заклињао се у себи, неће се никад оженити. Да може, кукао би до неба над судбином овог младића којем Шваба није могао ништа, а ето он му дође главе.
„Како се десило ово, Јевреме?“, прену га из размишљања Живан.
„Ни сам не знам, чича Живане“, слага Јеврем. „Случајно сам туда пролазио кад зачух пуцањ.“
„Не могу бити паметан коме се мој Михаило замерио?“, опет ће Живан нетремице га гледајући.
Док су њих двојица тако причали, Станко их довезе до болнице. Заустави запрегу тик испред улаза. Тодор искочи и позва медицинско особље да прихвате Михаила. 
 
VIII
Операција је трајала нешто преко пет сати.
Доктор, који је оперисао Михаила, саопштио им да га је сам Бог спасао, јер да је зрно прошло само милиметар ниже, спаса му не би било. И још им рече да је Михаило пре операције бунцао, помињући неку децу и да ће неко умрети.
Кад се Михаило пробудио, доктор који га упитао да ли жели да прича са неким. „Нека уђе Станко.“
„Брате мој“, обрадова се Станко кад га угледао.
„Биће све у реду“, умири га Михаило. „Реци ми, је ли Јеврем пред вратима?“
„Јесте. Да уђе?“, упита га Станко, на шта Михаило климну главом, што је био знак да може ући. Станко отвори врата и позва Јеврема да уђе.
„Станко, остави нас саме“, рече му Михаило. Сачекавши да овај изађе, обрати се Јеврему. „Само да знаш да нисам љут на тебе“, застаде на трен да ухвати ваздуха. „Теби је Спасенија суђена. Ожени је што пре.“
„Али, ја њу не интересујем.“
„У недељу, прва која дође, отиди са сватовима и ожени је, макар је морао и отети“, Јеврем га гледао не верујући својим ушима о чему овај прича. „Мораш то урадити. Сад ми позови Станка.“
Кад Јеврем изађе, у болесничку собу уђе Станко, који се изненади кад угледао Михаила окренуте главе ка прозору. Хтеде се вратити у ходник, али га Станко врати. Дође до кревета кад му Михаило рече. „Седи“, чудно беше Станку, који се врати и седе на столицу поред болесничког кревета.
„Шта се то дешава с тобом?“, упита га Михаило. „ Не могу те познати од како се вратисмо из рата.“ 
Станко спусти главу, ћути, нит` збори, нит` ромори. Ћути као да му је неко зашио уста.
„Реци ми, Станко, нећу ником ништа рећи?“
Станко полако, скоро нечујно, подиже главу па се загледа у Михаила, који је и даље гледао у супротну страну. „Хајде да ту причу оставимо кад изађеш из болнице, …молим те.“
„Добро, нека тако буде. Кад изађем из болнице. Иди сад.“
„Је л` може још неко да уђе?“
„Не, хоћу да се одморим.“
Михаило је остао у болници до фебруара деветсто двадесете. 
Други дан, по изласку из болнице, Станко позва побратима да се прошетају до воденице, како би наставили разговор започет у болници. До ње дођоше, а да ни реч не проговорише. Да га не би опет нешто изненадило, Станко обиђе око воденице, уђе унутра и кад се увери да нема никога, седе поред Михаила на оборено стабло, које је служило за везивање стоке.
„И?“, упита га Михаило.
Опет је Станко ћутао, борио се сам са собом, питао се, иако је Михаила добро познавао, докле може да иде. Приметио је Михаило, ту борбу унутарњу, у његовој души, и да то нимало није лако. „Побратиме, Мило, ово што ти будем сад рекао то не сме нико да сазна. Таман ти забијали клинце под нокте, таман те живог драли, не смеш никоме ништа рећи.“
„Добро, слушам те.“
„Мило…брате мој…“, стави Станко главу у шаке па зарида као мало дете.
„Ш-ш-ш“, загрли га Михаило. „Нема тог проблема који се не може решити. Хајде, отвори душу.“
„Познајући те, кад ти будем ово рекао, плашим се да ћу те заувек изгубити, јер у овом…“, опет се заплака. „Јер у овом свету ја бољег пријатеља од тебе немам“, гледао га Станко у очи. „Волим те више од браће, које прерано изгубих.“
Михаило у једном моменту реши да га трзне из сна у који уђе, а да га до сад нико није смео пробудити. „А, волиш ли ме више од сестре?“
Упути му тад Станко један поглед за који Михаило помисли да му је њиме продро до малог мозга. „Мило, ти си други човек који ме пита за сестру“, обори поглед на земљу који је трајао целу вечност. Одједном скочи са обореног дебла и потрча кићи. Михаило удари за њим слутећи несрећу. Иако се опоравио од лежања у болници, а будући да је увек био бржи од Станка, тешко га пратио у корак. Тридесет осам басамака је прескочио као да их је пет. Улети у кућу у којој су поред шпорета седели Живан и Петрија који се заледише кад га угледаше на вратима која се распадоше од силине његовог уласка. „Докле ће те вас двоје да мутите воду?“, на шта га Живан љутит упита. „Шта ти бре умишљаш?“
„Ја умишљам?“, блед у лицу упита га. „Ко је моја сестра?“
„Каква те сестра спопала?“, скочи Петрија са столице. „Теби, сине, није добро. Живане, иди по Мару да му пусти крв.“
„Ко је моја сестра!?“, сад већ повишеним тоном постави им питање. „Добро, у недељу закажите свадбу. Оженићу Ленку“, рече и излети из куће. Није га било до суботе увече када се само појавио на вратима, не рекавши ништа. Свадба је протекла тако неуобичајено да су неки, кад су их питали како је било на свадби, говорили да су присуствовали на веселијим сахранама, него што је била та свадба.
 
IX
Само једну ноћ, и то ону прву брачну, Станко је спавао са Ленком, што је било довољно да она после месец дана саопшти да је остала носећа. Михаило би срећан, надајући се да ће та вест променити Станка. Осталим укућанима свеједно.
„Мило, можеш ли ме сутра одвести лекару у Ваљево?“, упита га Ленка.
„Хоћу, снајка. Ево и Станко ће с нама.“
„Неће он нигде и никад ићи више са мном“, рече Ленка. „А што се тиче твог плана, Станко, да ме оставиш овакву бремениту, можеш одмах да идеш где си наумио. Можеш код Драгиње, Спасеније или можда више волиш удовице, распуштенице или…“
Би Станку јасно да га више ништа не веже за кућу. Ујутру, кад су се сви пробудили да спреме Ленку за пут, Станка није било у кући.
За Ваљево су кренули рано ујутру, како би избегли гужву.
На дворишту их је увелико чекао упрегнут фијакер. Михаило и Живан седоше на место кочијаша, а Ленка позади. Петрија је стајала на доксату надајући се да ће све бити у реду. У једном тренутку погледа у Михаила који јој климну главом, тиме јој рекавши да ће све бити у реду.
Још није било свануло кад је Михаила пробудио мирис врућег хлеба који га вратио у детињство. Таквим мирисом га мајка будила кад би ујутру устао за школу, а и после, кад је долазио кући са факултета. „Мајко, ко испече овај хлеб?“, упита Петрију.
„Сна’.“
Михаило приђе хлебу помириса, па га пољуби и прекрсти се три пута, а потом ухвати Ленку за руке те и њих целива.
„Овакав хлеб је моја мајка пекла“, разреши им њихов упитни поглед.
Поподне би кад је Михаило утерао фијакер у двориште, дозвавши Тодора да га распрегне. Петри би чудно што су сви нешто невесели, али не хтеде их ништа питати док се мало не одморе. За ручком су сви ћутали, а како се заврши у кухињи остадоше сами Живан и Петра. Живан запали лулу док је Петрија ћутала бришући уста крајем од мараме. Живан како повуче дим из луле тако и уздахне. Крши прсте Петрија, наслућујући да нешто није добро. 
„Урадисте ли шта у вароши?“, скупи снаге Петрија да га упита.
„Аха“, рече Живан и опет ућута.
Схвативши Петрија да од њега неће ништа сазнати, устаде са столице па лагано, ногу пред ногу, да не ремети мир, покуца Михаилу на врата, али то беше тако тихо да је и она једва чула, а камо ли он. Покуца мало јаче и тек тад чу да је он дозва. „Уђи, мајко.“
Уђе Петрија у собу као да је крадљивац који ће опет некога да ороби. „Мило, сине, шта су вам рекли лекари?“, упита га седајући на крај кревета, провлачећи руком по седој коси. „Реци, Мило, немој своју нају секирати.“
Михаило се придиже из кревета, отпухну пре него што погледа у Петрију. „Доктор ју је прегледао и рекао да носи двојке.“
„Их, срећо нанина, па то није за тугу…“, али кад виде Михаилово забринуто лице, ућута. Михаило седе на кревет поред ње, ухвативши јој руке својим. Изгубише се њене слабашне руке међу длановима његовим. Уздахну погледавши је у очи. „Мајко, прегледао је доктор у вароши“, рече и застаде мало. „Вели да није добро.“
„Како, сине, куку мајци?“, цикну Петрија кад то чу.
„Најо, смири се“, поче је Михаило утишавати. „Биће све у реду. У следећи уторак је водимо у Београд. Тамо има добрих доктора. Прегледаће је“, покуша да је умири, а кад је опазио да се Петрија још више узруја, настави да је теши. „Ако не буду знали у Београду, мајо, ићи ћемо у Беч, Париз. Где год устреба. Има Мило пара најо, има пара“, то јој рече, па опет леже у кревет, окренувши јој леђа.
Седела је Петра још неки трен на ивици кревета не верујући да се то њој дешава. Одупирући се рукама о кревет, устаде и крену ка вратима молећи се драгом Богу да им да снаге да ово преживе. Кад изађе из Михаилове собе у кухињи поред шпорета седео је Живан пушећи лулу и грејући се.
„Хладно мало, изгледа“, рече јој, на шта она оћута. „Мораћемо сутра нас тројица да одемо на њиву да дотерамо траве за стоку. Нешто ме кости пробадају“, прича јој Живан, а Петрија и даље ћути. Знао је Живан шта се дешава у души његове другарице, па није он толики душманин, али својим ћутањем је хтеде сачувати од лоших вести. Повуче дим па отпухне, па опет. Гледа је испод ока, није му се свидело како изгледа. „Седи овде“, привуче столицу до себе, нашта је она и даље стајала и ћутала. „Петрија, седи поред мене.“
Седе поред њега, морала је. „Слушам.“
„Доктор Аврам рече да су бебе велике и да ће бити проблема на порођају. Ленка има слабо срце, прележала је скоро неку болештину“, причао јој то пригрливши је. „Али, шта је ту је, борићемо се.“
„Шта кажу лекари, има ли лека?“, нашта јој он потврди оно што јој рече Михаило, да ће је водити у Београд.
„А шта ако побаци?“, упита да би јој Живан рекао да су њој у било ком случају слабе шансе да ће преживети. „Онда нема беба, а она ће бити жива, с тим да опет може умрети док је буду чистили.“
„А шта она вели?“
„Не знам још“, само што јој то рече из собе изађе Ленка. Петрија скочи са столице, приђе Ленки ухвативши је за руке те је поведе ка шпорету. „Дођи, рано моја. Седи, мило моје, угреј се.“
У неке, појави се и Михаило, сместивши се на канабе поред Ленке, која их све погледа оним њеним крупним очима. „Без обзира на све, ја сам одлучила да родим.“
Михаило, кад зачу шта она рече, оде у собу одакле се врати са повећим завежљајем. Баци га на канабе, а он се раствори из којег се уоколо расу злато и драго камење. „Ево све, мени ништа не треба. Све дајем. Све, све, само да те излечимо“, клекао испред ње, руке њене нежне узео у своје па је гледа у очи које беху плаве као небески свод.
„Мило, брацо, нису паре у питању“, Ленка ће. „Треба прво да видимо где ћемо лекове набавити.“
Пролеће те 1920. године би тешко, влажно. Ретко који дан прође без кише. Како који дан пролазио Ленка је бивала све крупнија. Петрија око ње само лети, угађа јој. Да Ленка затражи млека од птице, Петрија би и то нашла.
Михаило јој угађао, купио јој је којешта да јој помогне у трудноћи. Није жалио злато и дукате. 
* * *
Уочи дана кад је требао да крене на факултет у Београд, мајка га позва да крене за њом према забрану, више куће. Није му било јасно о чему се ради све док нису дошли до једног старог храста. Би му чудно како то да се мајка тако добро сналазила по мраку ходајући кроз шуму без фењера. Кад приђоше храсту, мајка се прво осврну око себе проверавајући да нема кога у близини, па кад се увери да је све чисто, завуче руку у једну рупу на стаблу, тик изнад њене главе која је била толико широка да је могла само рука да се увуче. Михаило таман да јој каже да се пази да нема нека змија, а она извуче повећи завежљај показавши му да јој приђе. Чучнуше, а мајка развеза замотуљак, један па други, да би одједном на њега пао зрачак месечине на шта га мајка повуче у засенак, уплашивши се светла.
„Мило, срећо мајкина, ово се чува ево има скоро двеста година“, поче му мајка причати али тако тихо, као да се плашила да ће је неко чути. „Мој прадеда је био хајдук. Са својом дружином је сачекивао Турке и отимао им блага“, поче да пребира по завежљају као да нешто тражи. „Аха, ево га“, извади неки прстен те му га даде. „Овај прстен ће ти бити таман да завршиш школе. Остало, сине, искористи само у крајњој нужди.“
* * *
Сетивши се те ноћи, Михаило схвати да је дошао тај тренутак нужде.
Једно јутро га пробуди нека кукњава у кући. Михаило, мислећи да се Ленки нешто десило, скочи из кревета и уђе у собу. Кад је видео двојицу жандара и још једног полицајца у цивилу, би му јасно да се Станку нешто десило. 
„Добро јутро, господо, о чему се ради?“
Тодор га повуче у крај. „Нашли Станка јутрос. Обесио се о дрво, доле код воденице.“
 
ГЛАВА ТРЕЋА
I
Добра вест брзо се шири, па тако се прочуло да је Ленка Тешић носећа, да носи двојке и да им је отац покојни Станко. Млада удовица, са децом у стомаку и добрим миразом, изазивала је велико интересовање како код нежења, тако и међу удовцима. Већину њих Ленка и дете нису интересовали, више их је интересовало наследство које млада уноси у брак. Испрва, просци су се стидљиво оглашавали, а кад се прочу да је и Ленка тешко болесна, навалише да опседају кућу.
Најупорнији међу просцима био је Митар Живановић из Осечине, старији удовац, без деце, а од Ленке старији преко двадесет година. Био је власник три кафане, једна у Осечини, друга у Ваљеву и трећа у Бањи Ковиљачи. Имао је и трговину у Ваљеву и вуновлачару у Лозници. У свом животу имао је три жене са којима није саставио у браку ни по два месеца. Како која затрудни натера је да се очисти и истера их напоље. Једина искрена и права љубав његова била је према новцу, све друго је било небитно.
Три пута је долазио да проси Ленку и сва три пута Живан му говорио да његова кућа није на продају. Дошао је и четврти, последњи пут. Како га Петра и Живан не хтедоше пустити у кућу, он седе под орах. Кад га Станија угледа где се башкари на дворишту, као да је већ газда свега тог, изађе на авлију захтевајући да напусти имање.
„Снајка, шта си ти? Јеси ли у роду са овима?“
„Не, ја радим овде.“
„Значи слушкиња. Хајд`, беж` ми с очију“, отеравши Станију поче да дозива Живана. „О-о-о-о, Живане, отварај врата да испросим младу.“
„Господине, молим Вас, немојте галамити, дете ми спава“, опомену га Станија.
„Нема проблема, снајка, и њега ћу запослити кад будем газда свега овог.“ 
Како је био леђима окренут сокаку, није могао видети Михаила и Тодора кад су ушли запрегом у авлију. Станији лакну кад их угледа. Михаило полако приђе уљезу иза леђа, ухвати га испод пазуха и као перце га однесе ка огради, бацивши га у прашину на сокак.
„А-а-а, знам ја тебе. Сад ћу ја по жандаре.“
Михаило се окрену, не рекавши ништа.
Прошло је неких сат, два кад се Митар врати са жандарима. Хтедоше ући у авлију, али обе затекоше закатанчене.
„Овде полиција“, викао је један дебели жандарм. „Имате одмах отворити капију да се изврши увиђај!“
Не прође задуго кад се испред капије појавио Живан у пратњи Михаила и Јордана.
„Шта хоћеш?“, упита га Живан.
„Хоћемо газду“, рече дебели жандарм.
„Причаш са њим.“ 
„Отварај, треба да извршимо претрес.“
Михаило схвати да су ова тројица све сем поштених људи, оде до собе одакле се врати са две бомбе у руци. „Слушајте ме добро“, погледа Тодора који схвативши шта треба да ради, отвори капију. „Оваквим лепотицама сам убио Шваба и Шваба, којима ви нисте ни до чланака. Ајмо сад лепо кући и да вас више нисам видео да сте пришли овој кући.“
„Види, види…“, покуша Митар да се супротстави, али кад Михаило удари капислу, зачу се шиштање. Њих тројица нису знали куда да ударе кад су чули то злокобно шиштање. „БУМ!“, викну Михаило за њима који су стругали путем док се окупљени народ смејао.
„Ако си ти нормалан, е вала“, укори га Живан.
„Чика Живане, лажне су“, па да би га уверио поче одвртати чеп са друге. „Ево да видите.“
„Нека, сине, други пут“, рече му Живан, остављајући их да се смеју његовој смушености.
Како се брзо прочуло о Митровој просидби, остадоше мирни једно кратко време.
 
II
Како је прошло три месеца од Станкове смрти, Михаило се упути у полицијску станицу у Ваљево да се распита докле је стигла истрага. Тек што је фијакером узашао на сокак, зачу се кукњава од Јокића. Погледа у правцу њихове куће кад угледа Јегду где чупа косе. Заустави фијакер те упита комшију Перу шта се то десило, на шта му рече да су пронашли Спасенију у планини, обесила се. 
Чувши шта се десило, Михаило се врати кући. Остави фијакер насред дворишта и пожури у кућу, а у кући Живан и Петрија утучени, плакали би, али не смеју, јер би се открила тајна, а са тајном и грех који учинише Станко и Спасенија, за који су њих двоје најмање криви. Њих двоје су били жртве похлепе њихових родитеља и деде издајника.
Оно кад су побегли од куће у планину, скривајући се по пећинама и воденицама, сретоше Мицу, најстарију сестру њихове мајке. Упитавши их одакле су, а кад јој рекоше да су из Трнова, скривајући своја имена пред њом, она им исприча причу.
„Кажете, децо, да сте из Трнова, је ли? Имам ја доле луду сестру, Петрија јој је име. Имала је четири сина и кћер. Двојица најстаријих су погинули у ратовима, једног су дали у хајдуке. Код куће им остаде син и кћер, близанци.“
„Како се зову тих двоје?“, упита је Станко, а око њега планина поче да се врти, мука му беше. „Мислим да се зову Спасенија и Станко. Ја сам их видела само о крштењу.“
Једва их Мица повратила из несвести. Дала им нешто да једу па полегаше. Ујутру Станка нигде није било, а поподне се изгубила и Спасенија. Схватила је Мица о чему се ради, али не хтеде се узбуђивати мислећи да су брат и сестра били у шетњи планином. У том убеђењу је била све док није упознала Михаила, који их тражио по планини.
После тридесет година Мица је сишла са планине, упутивши се у Трново, у Тешиће.
Прошла је поноћ кад се на улазним вратима чу куцање, испрва тихо, а онда све гласније. „Петрија, о Петрија, зликовцу, отварај!“
Живан отвори врата кроз која Мица прође као фурија. Михаило устаде кад чу лупање на вратима. Ту ноћ Михаило запамти као једну од најмрачнијих. Скупо су Тешићи плаћали издају. 
Станка су нашли петнаест дана од нестанка, а Спасенију два месеца после.
Како се Ленки приближавао порођај, Михаило је учестао посете гробљу где је палио свеће на гроб Станку и Спасенији. Улазећи у гробље, примети неког мушкарца где седи, леђима окренут, код Станковог гроба. Како му се прикучи, Михаило му назва Бога.
„Помаже Бог.“
Окрену се тај и кад га Михаило угледао, укопа се у месту, руке опустио низ тело, свећа му испаде из руке.
„Станко!?“, једино што је могао рећи.
А тај, кад чу да га неко поздравља, погледа у Михаила, па кад виде ко је, скочи и побеже преко гробља. Оно што је Михаило још чуо био је топот коњских копита који се удаљио ка Лозници. 
Једва се Михаило повратио после овог шока. Кад је дошао себи, увелико је био мрак. Иако је знао да то није био Станко, за њега је то било тешко јер је жалио за побратимом, којег он после свега није могао кривити за све те грешке које је чинио из незнања.
Сутрадан је од Тодора сазнао све о Борку.
„Реци ми, Толе, шта ти знаш о Станковом брату близанцу?, а како је Тодор ћутао, он му рече да слободно прича јер све зна. „Једино што ме интересује где је тај сад.“
Тодор уздахну, па како седе на столицу, он показа и Михаилу да и он седне дајући му до знања да ће прича бити дуга. 
„Било ми је око дванаест година када ме Живан примио на службу“, поче причу Тодор о тајни коју Тешићи годинама скривају. „Било је то деветсто треће. О њима ти, Мило, не могу рећи ни лепо, ни ружно. Према мени су били добри, нећу да грешим душу“, док му причао, Тодор спустио главу ка земљи, да би је дигао како настави са причом. „Има нека прича да су Тешићи осуђени на данак у крви. Веле неки да се то десило у првом устанку. Наводно да је неки њихов рођак одао нешто Турцима, а онда га наши открију. Осудили су га, тамо неки, да једно дете морају давати некој организацији. Не знам“, ућута за трен, па се сети. „У ствари, сад се сетих. Било је то друге године пошто ме Живан примио за слугу, имао сам дванаест. Како је беше лепо време, ја сам спавао на чардаку. У неко доба ме пробудише неки гласови. Била је ведра ноћ. Марко и Живан отишли за Београд да посвршавају нека посла, па са собом повели и Станка. Кући остала само Петрија. Тек што је прошла поноћ, пробуди ме куцање на прозорско окно, испрва тихо, а кад се нико не одазва, куцање се понови, али сад јаче.“
„Мајко, отвори. Мама, отвори, молим те“, јасно се чуло.
„Борко, иди тамо. Иди, сине, иди и више не долази.“
„Мајко!“
„Ја згрожен“, настави да му прича Тодор, „Све то гледам између две летве на чардаку. Испред куће стоји Петрија, грли неког дечака који је ридао. Имао је година као и Станко, око седам. Како месец још није бацао сенку на двориште, нисам могао видети ко је“, причао му Тодор све, реч по реч. „Ау, бата Мило. Улети човек у двориште на дорату, мрк као најмрклија ноћ, а на њему јахач сав у црном, а преко лица балаклава. Поче тај да галами, да виче на Петрију. Џаба се она правдала да је сам дошао, он је викао натерујући коња на њих двоје. Тај, што га Петрија назва Борком, ухватио ју за прегачу и не пушта је.“
„Нећу да идем, нећу“. викао је тај, непрекидно плачући.
„Сиђе тај са коња“, настави Тодор причу. „Ухвати дечака за косу, грубо га одвоји од Петрије. Тако га држећи, подигне га на коња и одјезди из дворишта, а оном детету глава клонула, ваљда од болова. На крају тај довикну Петрији да поздрави зета Живана. Пролазећи поред чардака, угледах лице тог детета. Био је пљунути Станко“, заврши Тодор причу.
„Ау, мајко моја“, рече Михаило, згрожен причом.
 
III
Дан када се Ленка требала породити приближавао се неумитно. Михаило, схватајући да је крај близу, све више времена је проводио у раду да не би мислио на скорашњи растанак. Тако једног дана Тодор и Михаило оду до Шапца да купе машине за пољопривреду.
Већ неколико дана у селу је боравила мања група ненаоружаних лица, непрекидно држећи на оку кућу Тешића. Кад су видели да њих двојица отидоше фијакером за Шабац, спустише се до воденице где су их чекали пријатељи. Ту се наоружаше и кренуше ка кући, пребацујући се један по један, од дрвета до дрвета. Последња у тој разбојничкој групи била је вођа хајдука, Драгиња Мишић - Црна Удовица, како је народ назвао. На десетак метара од куће, Драгиња пређе испред свих. Кад дође пред ограду која је делила двориште од воћњака, пропусти двојицу да први уђу како би проверили да ли је безбедно за улазак.
„Шефице, чисто је“, обавестише је.
„Нека Јанко и Петар дођу“, нареди неком младићу.
„Стој, злотворе“, викну Живан са доксата, држећи пушку уперену ка разбојницима.
Груну пушка те Живана погоди у десну руку. Кад и Петрија приђе, Драгиња је опомену да не чини то.
Кад се све умири, Црна удовица нареди другој двојици да јој доведу дете из вајата. „У оном вајату налази жена са дететом. Њу не дирајте, дете ћемо за таоца. Петре, узми још једног и за мном у кућу. Кад уђеш у кућу, с десне стране је соба у којој је трудница. Њу ћемо са нама.“
Док су ови били у кући, тројица разбојника су упрегли запрегу у коју су сместили Ленку и малог Милутина. На јастуку, на којем је Ленка лежала, оставише поруку:
У недељу, прва која дође, у два сата по поноћи, имате донети два килограма злата. Место Баџина пећина. Ако не донесете у назначено време, у три сата по поноћи, истог дана, таоци ће бити мртви.
	Црна Удовица
Како су се појавили, тако су и нестали.
Насред дворишта Станија је остала сама, поред мртвих Живана и Петрије, на глас плачући.
Био је око поднева, када су Михаило и Тодор били близу села. Како су ишли путем преко Иверка, угледаше испред куће неке људе. Из супротног правца, од Ваљева, угледаше где долази камион пун жандарма. 
Није се ово свидело ни једном од њих двојице. Михаило ошину коње који полетеше путем ка селу. Народ, који се окупио испред куће, склонише се како би пропустили фијакер који је јурио путем из правца Шапца, 
У дворишту их сачека Станија која је кукала иза гласа. „Толе, одвели нам Мићу и Ленку!. Траже две киле злата за откуп.“
„Ко их одвео?“, упита је Михаило.
„Црна Удовица, Драгиња.“
Михаило смотри тројицу полицајаца у цивилу који су нешто мерили и записивали у своје тефтере. Михаило им приђе и упита их шта су сазнали, на шта га они само погледаше и наставише да записују. Били су то полицајци приправници из Ваљева, како му рече један жандарм. „Па су дошли овде да се уче“, рече на глас Михаило да га сви чују. „Полицајци, ајмо купи прње и у шуму!“, а кад се њих тројица ни на то нису осврнули, Михаило уђе у подрум да би се појавио са две бомбе. „Хајдемо напоље!“, што је био добар аргумент за бежање.
 
IV
Није Михаилу требало много доказа да сабере два и два и да схвати да је јединица којом командује Драгиња повезана са влаћу. Време до сунчевог смираја, Михаило искористи да се припреми за обрачун са разбојницима. Хтеде Тодор да пође с њим, али га одговори рекавши му да неко мора остати да штити кућу.
Уђе у кућу да се поздрави са Петријом и Живаном.
„Мило, сине, врати нам се.“
„Хоћу, најо, вратићу се.“
Живан му ништа није рекао. Стего му руку, а потом се окренуо ка истоку, прекрстио се и сео поред ватре. Кад му пустио руку, Михаило осети нешто у шаци. Отвори је и угледа златан ланчић са крстом. Прво га пољуби, а потом прекрсти и изађе напоље.
На дворишту су га чекали Станија и Тодор. „Бата Мило“, скрушена Станија беше, „дужна сам ти до гроба.“ 
Тодор не рече ништа, само га загрлио.
Наоружан пушком брзометком, пиштољем марке наган и бомбама, крену кроз шљивик ка планини. Из букве је повадио злато, убацио га у дупли џак у који је додао три змије отровнице. Нешто му је говорило да Мара зна где се ови крију. Крену ка Иверку, где се налазила брвнара у којој је живела врачара. Пробијајући се кроз густу шуму, обучен у црно, а на глави балаклава, Михаило у неке стиже близу брвнаре из које је, како је могао видети кроз прозор, провиривала светлост. Знајући да матора вештица, кад се смркне, пушта вука да је чува, Михаило се попе на једну букву одакле је могао пратити шта се дешава око брвнаре. У два сата после поноћи из куће изађе Мара, звизну и не прође задуго кад се испред њених ногу створи вук, црн као најцрња ноћ. „Идемо“, рече и окрену путем ка Ваљеву, док је вук ишао за њом, пратећи је у стопу.
Михаило, знајући да вукови имају одличан њух, крену за њима, пазећи да му ветар дува у лице. Држећи их на безбедној удаљености, пред зору стигоше до Рајковића. Ишли су још неки километар и на излазу из места, према Рајковићким изворима, Мара у пратњи вука уђе у двориште. Вука остави у дворишту рекавши му да чува, само то и ништа више. Уђе у кућу без куцања, да би убрзо изашла у пратњи неког млађег мушкарца који је одведе иза куће. Задржаше се неких десетак минута да би одатле Мара изашла на двоколицама које је вукла мазга. Кад изађоше на пут, Мара звизну да би јој се вук придружио. 
Михаило крену за њима, пратећи их поиздаље. Ишли су нека два сата да би се у Крчмарима зауставили код једне куће, која је са источне и западне стране била окружена боровом шумом, северна страна се пружила поред пута, а насупрот њој беше окомита стена, коју сељаци назваше Бела стена. Осмотривши околину, Михаило одлучи да се попне на Белу стену одакле је имао одличан преглед куће и свега што се дешавало око ње. Допузавши до ивице погледа шта се доле дешава. У дворишту су се играла нека деца међу којом познаде малог Мићу. Према путу угледа стражара наоружаног брзометком. Кућа је била на спрат. Погледа на кров на којем је био снајпериста. Све то Михаилу потврди његову тврдњу да су ови у дослуху са властима. У неке се отворише метална врата од склоништа кроз која прво прође нека жена придржавајући Ленку. Са Ленком у склониште уведоше и децу. Кад се смркло, опет се отворише врата кроз која прође Мара да би се ускоро појавила иза куће са двоколицама, а за њом је ишао њен верни вук. Пролазећи поред стражара овај јој добаци. „Ајд у здравље, лепојко“, на шта му она одговори. „Враг с тобом:“
Пола сата пре поноћи, повукоше стражара са крова и испред улаза у склониште. Тачно у поноћ доведоше десет коња, које разбојници узјахаше и уз вриску прођоше кроз капију. На челу је јахала Црна удовица.
Михаило сачека десетак минута, дајући времена да се разбојници удање од куће. Скиде пушку с рамена, на врх цеви постави пригушивач, а са две бомбе скиде капе. Био је спреман за обрачун. Прво је бацио једну бомбу ка стражару који је стајао код улазне капије, стражара код улаза у склониште елиминисао је пушком. Стрчао је низ стену до штале, где нађе дората. Упрегну га у запрегу и поведе га ка склоништу. Како су врата била закључана, опали метак из пушке тако да врата попустише. Прошавши кроз врата, уђе у велику просторију где је она жена једном руком држала Ленку, а у другом нож под грлом.
„Ни макац“, рече та.
„Знам шта хоћеш“, рече јој Михаило показујући јој џак у којем је било злато. „Ја теби злато, а ти мени њих двоје. Ту има злата да купиш државу.“
Преузимање је изведено истовремено, чак је та жена била бржа неки секунд.
„Јеси ли добро?“, упита Ленку на шта на климну главом. „Мићо, бежи овамо“, показа му руком да стане иза њега.
Само што та жена стави руку у џак, истог трена га и баци према Михаилу. Лице јој поплави, удари пена на уста. Била је мртва и пре но што је схватила да је преварена. Михаило узе џак упитавши Мићу чија су она деца, на шта му он показа руком на једна врата. Таман да крене ка тој просторији, Ленка му рече да су деца са мајком у соби на спрату.
„Идемо. Ови само што нису стигли“, поведе Ленку, а Мићи рече да притера дората што ближе улазу.
Кад изађоше напоље, Михаило их смести у запрегу. Ленки показа да легне на ћебе испод којег се налазила слама. Ленка показа Мићи да легне поред ње. Тек што се успеше на врх Беле стене, разбојници уђоше у авлију.
„Зачепите уши“, рече им Михаило. „Сад ће да грува.“ 
Прво је бацио пет бомби, све једну за другом. Скривен иза повеће стене, сачека да се разиђе дим од барута и прашине. Када се уверио да нико не мрда, попе на место кочијаша и кренуше кући. Кад изађоше на пут, Михаило извади из унутрашњег џепа фрулу и засвира Колубарски вез. Док је он свирао, Ленка га нетремице гледала.
До села стигоше у саму зору. Михаило је са себе поскидао сву топлу одећу којом је покрио Ленку и Мићу. 
У дворишту, ходајући горе-доле, нестрпљиви беху Живан и Тодор. Нестрпљиви беху у ишчекивању Михаиловог повратка. Тодор се јео што не крену и он. Сумњичав беше у Михаилове способности, на шта му је Живан говорио да он не зна ко је Михаило, најбољи ученик војводе Танкосића. Тако и јутрос, Тодор, окренут леђима ка сокаку, по ко зна који пут износи своју сумњу. Живан је ћутао, а кад угледа запрегу насмеја се и рече. „Да, да. Нема Михаило појма.“
„Михаило, побратиме мој, опрости где ме опхрва сумња“, грлили су га Тодор и Станија, срећни што им врати дете.
 
V
Наредни месеци прођоше у миру и у ишчекивању доласка дечака на свет. Михаило је користио сваки слободан тренутак да буде уз Ленку. Иако су знали да је крај близу, потајно су се надали да су лекари погрешили.
Лекара и бабицу, Тодор је довезао фијакером, два дана пре термина за порођај. Лекар ју је одмах прегледао. Кад је изашао из собе, на лицу му се видела забринутост.
„Михаило“, поче лекар. „Бојим се да ћемо морати да се боримо и за њу и за децу.“
„Докторе, није ваљда толико лоше?“, упита га Михаило, на шта лекар само климну главом.
Ленка се породила 21. децембра 1920. године. Лагано, без ичије помоћи. Лекар изађе из собе рекавши Михаилу да уђе код Ленке. Понада се добром Михаило. Живеће она, рече у себи, има наде. Чим га зове, значи да је добро. Полако отвори врата кроз која се прво појави проседа глава Михаилова. „Уђи, Мило“, позва га Ленка. Михаило јој приђе саже се и пољуби је у главу, а кад приђе деци и кад виде два прелепа дечака, низ образе му кренуше сузе. Извади из џепа два златна дуката ставивши их поред дечака. „Стриче, дај им имена“, замоли га Ленка.
„Мирко и Марко“, без размишљања рече Михаило.
„Дођи. “
 Кад јој приђе, она му рече да се сагне да му нешто шапне. „Ето, по томе ћеш их разликовати“, рече му Ленка након што му нешто шапну на уво. „Причај ми шта видиш напољу?“
„Двориште прекривено снегом, белило окупирало свуда. Лепо и чисто, као девојачка срећа. Дрвеће опустило гране које лелујају под притиском снега“, ућута, сети се Трбушнице и дечје граје кад се на санкама спуштају низ падине Гучева. „Шта још видиш?“, прену га Ленка из размишљања. „Мали џивџани запосели гране, шћућурили се један поре другог па се и они љуљушкају. Све то улепшава снег који пада и улепшава догађај“, док је Михаило причао са њеног лица није силазио осмех.
„Да ли би ми нешто учинио?“
„Кажи, Ленка?“
„Моји имају саоне. Пошаљи Тодора да их довезе и…“
„Да те провозам у њима, то си хтела?“, на шта му она одговори климањем главе, а њему би јасно да је то њена последња жеља. Знајући да је времена све мање, брзо је изашао на доксат рекавши Тодору шта да ради. „И похитај, Толе!“
Брзо се вратио Тодор са саонама, којима је управљао Милорад. Михаило ју је изнео на рукама, лагано је сместио на седало. Ушушкао је јорганом упитавши је да ли јој је удобно, на шта му она упути осмех који му је говорио колико му је захвална. „Милораде, хајд` полако.“
Док су пролазили сокацима, широм отворених очију упијала је сваки детаљ, свако дрво, поток и воденицу, њиве и ливаде. Упијала је сваки детаљ, ништа не изостављајући. Махнула је Ленка сваком кога је видела, насмејана беше као да одлази на кратко путовање са којег ће се брзо вратити. Испред родне куће чекала ју је мајка Радојка, да се поздрави са својом лепотицом.
„Збогом, мајчице моја. Немој плакати, мајко. Ја сам срећна.“
Радојка ништа не рече. „Вози, оче“, рече му Ленка.
А она лепша но икад. Лепша и од оног дана кад ју је први пут видео. Пустила косу низ рамена, која повремено залепршала на ветру. У једном тренутку подиже браду, широм отворила ноздрве увлачећи ваздух у плућа, док јој је снег падао на лице. Кад приђоше кући, Михаило показа руком да иду још један круг.
„Хвала ти“, беху речи које је Ленка упутила Михаилу, две речи које су у себи имале нешто више, узвишено. „Михаило, донеси ми децу.“
Марка стави на десну, а Мирка на леву мишицу. Пригрлила их мајка, са осмехом на лицу гледала у Михаила, у јунака који је пристао да се стара о њима.
„Види, чича Мило, два лепотана.“ 
И стварно лепи. Чини се Михаилу да лепших беба у свом животу није видео, а налик као јаје, јајету.
„Љубави мамине“, поче Ленка говор којим се растајала од три мушкарца које је највише волела. „Мама сад мора ићи“, кад то рече Михаило је само погледа. „Мило, узми их, нема мајка снаге“, бабица, која беше ту, приђе да помогне Михаилу, па како предосети да ће то бити тежак опроштај, изађе из собе.
„Соколићи мамини, ја сад морам ићи и знајте да одлазим срећна јер знам да вас остављам човеку који вас и вашу маму воли неизмерно. Слушајте чича Михаила као да сте његови. Кад будете прве зубиће добили, мама ће бити ту. Кад будете прве кораке начинили, мама ће опет бити ту. Кад будете прве речи изговарали, прво реците „чича“, јер ће вас он гајити. Сваки ваш несташлук и сваку грдњу од чиче, мама ће бити ту. У школу кад кренете и тад ће мама бити ту. Када се будете први пут заљубили, мама ће бити ту. Када се будете женили, знајте да ће мама бити ту. Мајка ће бити ту да с вама подели и радост и тугу.“
Одједном у соби наста тишина. Умрла је лепа, са осмехом на лицу. У свом животу такав осмех није видео какав је она имала. 
Приђе кревету у којем су лежала два брата. „Добро дошли на овај прљави свет, чича Милина децо“, саркастичан би у овој реченици.
„Бата Мило“, позва га Станија. „Дошла је дојиља.“
Нико срећнији не беше од малог Милутина кад су се њих двојица родили. Сваки слободан минут је користио да проведе поред њих, да се поигра са малом браћом, како их је звао. Кад су почели говорити, прва реч им је била „мама“, а Милутина су звали „Тине“. Тај надимак му остаде за навек.
 
VI
„Марко!“, дозивао је Михаило једног од близанаца. Стајао је у дворишту, подбочен рукама чекао да се појави онај кога је звао. Како се тај не одазва, он поново викну: „ О-о-о, Марко!“
Дешавало се то у лето деветсто двадесет пете, четврта година како су се родили.
„Марко!“, опет Михаило позва, а како не дође поче да се љути. „Е, вала морам шибу узети.“
„Ево ме, чича Мило“, дотрча из шљивика један од близанаца. „Ево ту сам.“
„Марко!“, настави Михаило дозивати.
„Ево ту сам, чича Мило“, опет ће близанац.
„Слушај ме сад добро“, узе Михаило канту са пшеницом те је просу на сред дворишта. „Ово ћеш покупити све до последњег зрна“, показа му руком. „Мирко и ја идемо до вароши на сладолед.“
„Чича Мило, па ја сам Мирко“, исправи се видећи када је схватио да ће награбусити.
„А где је Марко?“
„Ено га на трешњи. Сакрио се да га не избијеш“, рече му Мирко.
„Иди га зови“, нареди му Михаило. Кад дечак замаче у економско двориште, рече: „Они ће мене да заврћу“, вртео је главом Михаило, смејући се дечјој ујдурми. Сваки дан по неколико пута су покушавали та двојица дечака да га доведу у забуну који је Мирко, а који је Марко.
„Баш су упорни“, сагласи се Тодор. „Мило, хајд` кад завршиш са њима да одемо до забрана да поправимо прошће.
„Хоћемо, Толе“, Михаило ће. „Повешћемо и њих тројицу. Време је да науче нешто.“
Пред смрт му Ленка шапнула на уво како ће их распознати и ту тајну је морао чувати. Кад га упитају како их разазнаје он би рекао. „Имам нос за њих двојицу.“
„Дођите овамо. Мићо, и ти дођи.“, позва их кад их угледао да вире иза ћошка куће. 
Приђоше му сва тројица, а оборили поглед у земљу, шарају ногама по прашини чекајући казну. Спустили поглед на земљу, а руке сакрили иза леђа. „Који је од вас тројице средио петла?“, питао их Михаило док је Тодор побегао у кућу јер није могао да се суздржи од смеха.
„Ја сам средио тог злотвора“, одлучан је био Милутин. „Није он, ја сам“, испрси се Мирко. „Шта ту булазните, ја сам га средио“, тачку стави Марко. Док су му одговарали, сва тројица су га гледали пркосно, а да трепнули нису.
„И како ћемо сад без петла, а?“, упита их Михаило једва се суздржавајући да и он не прсне у смех на шта они слегнуше раменима. 
Збило се то пре два дана. Како је тај дан био празник, Ивањдан, Михаило седе под орах па пребира по рачунима како би се уверио да су све обавезе измирене. Пре две године, уз Тодорову помоћ, крену да производи ракију препеченицу од шљива. Купио је најмодернију дестилирају и ево има година како се пробише на тржишту са флашираном ракијом „Два брата“. 
У неке угледа Тодора где маше рукама, дозивајући га да му се придружи у економском дворишту. Михаило му махну главом питајући га о чему се ради, а Тодор му опет махну да дође. Устаде Михаило иза стола и у три корака се створи поред њега.
„Шта је Толе?“
„Пст“, утиша га Тодор. „Дођи да видиш ово“, ухвати га за рукав кошуље вукући га ка старој трешњи иза куће. „Сагни се да нас не виде.“ У полусагнутом положају дођоше до шимшира који је био на неколико корака од места догађања. Беху то Марко, Мирко и Тодоров син, Милутин, седе на обореном деблу, а испред њих петао, везан дугачким конопцем за ногу, а други крај је држао Марко. Певац је углавном био миран повремено замахујући крилима дижући прашину. Кад би то урадио Марко би само једном трзнуо конопац, нашта се овај одмах умири. Први устаде Мирко.
„Мир у судници“, мало се закашља не би ли му глас звучао озбиљније. „Господо, заседа суд села Трново. Судија Мирко, тужилац Марко и адвокат окривљеног Милутин.“
Сад се Михаило присетио зашто су га пре три дана питали да им објасни како иде суђење.
„Реч има тужилац“, прозва судија, Марка.
„Ево, господине судија, овако је било“, поче Марко. „Овај злотвор овде“, трзну конопац да би певац потом залупао крилима и дрекнуо, „малтретира ме данима. Кад год је имао прилику, кљуцнуо би ме. Претио сам му и чича Толом и чича Милом, али јок. Јутрос сам чучнуо да извршим нужду и таман сам почео, кад ме заскочио са леђа. Сав сам се умазао од каке. Тражим најстрожу казну, а то је да га нина Станија стрпа у супу“, заврши Марко оптужни предлог.
Певац као да је разумео какву је Марко казну тражио, залупа крилима правећи буку.
„Дајем реч адвокату господина петла“, опет ће судија Мирко.
„Хвала, господине судија. А шта да кажем за мог клијента? Крив је, али ко ће кљуцати коке да би носиле јаја, а?“, поче Милутин да брани певца. „ Хајде да се нагодимо. Окачићемо га о стару трешњу да га мало дозовемо памети“.
„Тужиоче, да ли се слажете са овим предлогом? - упита судија.
„Слажем се“, рече Марко. „Али, ако ме још једном нападне, ја ћу га ишибати.“
Предвече, Станија пронађе петла окаченог о грану трешње, ошамућеног. Док га је одвезивала, певац дође себи, те се поче дерњати да га Станија једва скиде. Јадан певац поче трчати по авлији. На крају је завршио у клозету, удавио се. О свему је јавила Михаилу. Сутрадан је Михаило окупио сву тројицу да види како ће да надокнаде штету. 
„Пошто у кући не можемо остати без певца, морате што пре пронаћи другог“, поче Михаило да им образлаже казну. „Од ваше личне уштеде ћете намирити штету у кући. Хоћу да видим новог петла до вечерас.“
Добро су знали да са Михаилом нема шале. Обишли су све куће у селу не би ли пронашли петла на продају. Нађоше га у кући Јеврема Живића.
 
VII
Васпитавање браће за Михаила је била прва степеница у одгајању та два дечака. Од првог дана, када је преузео бригу над њима, није им дозвољавао да буду бахати. Научио их је да сваког радника морају поштовати. Према Станији и Тодору су се понашали као према најрођенијима. Тодора су звали чичом, а Станију нина. 
Милутин је био две године старији од њих двојице, тако да су га близанци сматрали за старијег брата. Он их је научио како се музу краве, често су му помагали у чишћењу штале, тимарењу коња, чистили су са њим и обор за свиње. Њих двојица су га ословљавали са „бата Мићо“. Кад би отишао у град, Михаило је куповао поклоне како њима двојици, тако и Милутину.
Пета година прође како их Ленка оставила, а исто толико прође од доласка на свет ова два дечака. Михаило је свој живот у потпуности посветио одгоју дечака. Имање се увећало, Михаило је набавио најмодерније пољопривредне машине. Уз Тодорову помоћ, развио је фарму крава, свиња и оваца. Кућа Тешића је за кратко време постала препознатљива не само по ракији, ту је био кајмак, сир. Направио је још једну кућу у коју је увео струју, а нешто касније и у стару. У нову кућу се уселио он са децом, а у стару се уселио Тодор са породицом. За њих тројицу Михаило је ангажовао професора за немачки језик, а мало после и француски кренуше да уче. 
У Трнову су му се сви дивили како је васпитао дечаке који су били за пример свој деци у селу. Њих двојица ни у једном тренутку нису осећали одсуство мајке. Кад крену недељом и празником у цркву, сви су се дивили њиховим оделима. За себе, Станију и Тодора куповао је одела по задњој моди.
Али, како каже народ, два добра никад не иду сама, уметне се ту и понеко зло.
Скоро да је Михаило и заборавио на клетву и тајну данка у крви, а понајвише јер није могао поверовати да тако нешто још увек постоји у модерној Србији. Међутим, доживљај са Црном удовицом га разуверио да је Србија постала модерна. Сусрет са Борком на сеоском гробљу, када је помислио да се Станко повампирио, подсетио га на клетву.
Како је било зимско време, на селу се рано оде на спавање. Тек што полегаше једно од деце га пробуди. „Чича Мило, неко је пред вратима.“
Штрецну нешто Михаила кад чу куцање на вратима, устаде полако из кревета, приђе прозору кроз који се видео доксат да погледа колико их је у дворишту. Смотрио је Тодора где је овога на доксату држао на нишану. Иако беше мрак, приметио је да је тај на тераси Станкова слика и прилика. 
„Значи брајко, дошао си по дете, е сад ћеш га добити“, рече Михаило сам себи.
Дошла је пета година од њиховог рођења и сад се мора испоштовати клетва. Тај пред вратима покуша да уђе, али врата беху закључана. Михаило приђе вратима те их полако откључа тако да се тај пред вратима залете, када је трећи пут покушао да их отвори, и таман да десним раменом груне, врата се сама отворише, а он се прући на под колико је дуг. Кад се придигао, пред лицем му беше цев пушке. „Куд си кренуо, Станко, или већ ко си?“
„Ја сам Борко.“
„Шта хоћеш?“
„Дошао сам по дете.“
Кад је Михаило чуо зашто је дошао, наби му цев пушке у уста, те му рече. „Сад ћеш лепо да устанеш и да одеш одавде. Будеш ли опет дошао, убићу те.“
„Заборавио си да је ово моја кућа?“, покуша да га подсети Борко.
„Ти си ову кућу изгубио оног дана када си дозволио да те из ње одведу као говече на пијацу“, све време док му је говорио, Михаило га гледао право у очи. „Можеш их одвести кад год хоћеш, али знај да ћу те пронаћи и убити кад се будеш најмање надао. Обучен сам у кампу војводе Танкосића, а колико знам и ти си тамо био.“
„Блефираш?“
„Зову ме Црни Медвед, експерт за дерање коже са леђа. Чуо си.“
Борко ништа не рече. Чуо је за њега, а кажу да су га Албанци  добро запамтили. Звали су га Ари и Зи. „По изразу лица ти видим да си се сетио“, Михаило се помери да би га пропустио да изађе напоље. „Губи се и немој да би некоме од твојих пајтоса пало на памет да дође по децу. Зубима ћу вас клати. Губи се!“ Скочи Борко као дечкић и побеже ка јабучару одакле се у неке зачуо топот коња. У Михаиловој глави је звонило на узбуну, питао се шта да ради, како да сачува децу од тих злотвора. Нису више ово времена хајдучије када се морао слушати харамбаша.
Види Тодор муку на лицу Михаиловом, иако је могао мирне главе да узјаше свог дората и да оде одавде. Могао је и он то исто да уради, али како да остави она два детета оним бандитима које је само интересовало злато и имање. Приметила је Станија по лицима њих двојице да се у њима одиграва битка да ли отићи или остати.
На сва та питања ненадано добише одговор. Из мрака се појавио Милутин водећи за руке Марка и Мирка. „Ви можете ићи куда хоћете, али нас тројица смо донели одлуку да остајемо овде.“
И тако то би те ноћи када им деца улише наду у живот. 
„Михаило, иди и заврши за свагда са овим скотовима“, чу глас Станије која му приђе, загрливши га. „Децу ћемо ми чувати.“
„Имаш ли шта у плану?“, упита га Тодор, а Михаило сагнуте главе рече да је чуо за једног дужника да ради у министарству правде. „Митар Јанковић, сећаш га се из приче.“
„Иди и заврши ту причу за свагда. Мићо, води их у кућу.“
Још није почело да свиће кад је Михаило узјахао дората и отишао за Београд. У шареницу спреми мало сира, комад сланине, хлеба и половче ракије. Пипну појас да се увери да је ту кеса са дукатима. На пут никад није кретао без оружја. За појас наган, у џеп сакоа каму и две бомбе. 
 
VIII
У предграђе Београда је ушао таман да присуствује буђењу великог града. По завршетку Великог рата, главни град нове државе почео је нагло да се развија, тако кад се попео на Бањицу, остаде задивљен колико се Београд развио, осветљен разнобојним сијалицама и рекламама. Како није било уљудно да у град уђе на коњу, сврати на Бањицу код ратног друга и честитог домаћина, Радомира Гордића, да код њега остави дората. 
Пошто се окрепио, крену пешке ка Министарству правде, надајући се да ће пронаћи Марка, а опет, питао се да ли ће га се сетити. Испред Министарства га заустави жандарм упитавши га до кога ће, на шта му Михаило кратко рече код кога ће и ко је он.
Жандарм се брзо вратио рекавши му само једну реч. „Сачекајте.“
* * *
Канцеларија помоћника министра правде
„Шефе, стигао је“, без куцања, провири на вратима глава првог секретара помоћника министра.
„Мали, као што смо се договорили. Ништа му не обећавај, а кад завршиш, код мене да си одмах дошао“, и таман да Марко оде, помоћник министра се сети још нечега. „Слушај“, а кад се Марко врати, саопшти му. „Гледај да га задржиш до сутра, измисли нешто. Ајд сад.“
Сачекавши да Марко затвори врата, подиже слушалицу, окрену број и сачека неки трен да му се тај јави. „Овде Гроф, стигао је ЦМ. Јасно, да, разумео сам“, завршивши разговор окрену други број. „Одмах крени ка Златном буренцету и прати малог са ЦМ. Кад се растану пратићеш ЦМ и запамти адресу где је одсео.“
* * *
У неке на капији Министарства појави се Марко Јанковић, ратни друг са Кајмакчалана. Михаило је стајао са стране чекајући његову реакцију кад га буде угледао.
„Михаило“, стаде пред њега, загледа му се у очи као да му тражи нешто у очима. „Морамо отићи одавде. Прати ме.“
Михаило је добро знао шта значи „прати ме“, зато је пропустио Марка напред, а он три корака иза њега. Како је познавао Београд, схватио је да иду у кафану Златно буренце. Сместише се у ћошак кафане одакле су имали преглед ка улазу у кафану. Након што су се сместили, Михаило му исприча о чему се ради, на шта му Марко исприча ни мало лепе вести. „Хм, да. Михаило, нећу околишати. Упао си у бандитско врзино коло, која ради по диктату некога из владе“, причао му нетремице га гледајући у очи. „Спремају потерницу за тобом. Та двојица дечака су им битни као комад меса за зубом. Батали то, предај децу. За узврат ћеш добити новац и кућу и још које чега.“
Схватио је Михаило да је Марко дубоко забраздио код тих. „Добро, Марко, хвала ти на искрености“, таман да крене, Марко га упита где је одсео. „На Бањици, код друга.“
„Хајд` да се нађемо вечерас, па да се мало провеселимо“, очекивао је Михаило ово затезање од тренутка када је у кафану ушао полицијски агент дајући Марку неприметан сигнал климањем главе, стога је после краћег нећкања прихватио позив. „Ево ти адреса где ћеш се мало одморити до вечерас. Цедуљу прочитај и уништи.“ 
Апотека „Рузмарин“, улица Мишарска, број 7а. Од апотекарке тражи маст за брадавице. Од ње ћеш добити даље инструкције. 
„Михаило“, намерно окрену леђа агенту како би му нешто рекао. „Чувај се, ово су опасни играчи. Велики новац је у питању“, хтеде му још нешто рећи, али се заустави. Осетио је Михаило страх у његовом гласу зато га не хтеде ништа питати, било је и то довољно. 
Док су се поздрављали, Михаило осети да му Марко остави нешто у руци. Крајичком ока погледа у агента који није скидао ока с њега, помно пратећи сваки покрет, сваки миг размењен између њих двојице. Док је стављао ранац на леђа, Михаило је само њему знаним мађионичарским покретом сакрио цедуљу у рукав од кошуље. Испред кафане се још једном поздравише отидоше свако на своју страну.
Оставши сам испред Златног буренцета, на београдској калдрми, ноншалантно се осврну око себе да види пратиоца. Како га испрва није видео, крену лаганим кораком ка Мекензијевој, повремено се осврћући да провери има ли га или су послали новог пратиоца. Нешто му је говорило да са овима нема шале и да ће морати да нађе јаког савезника. Ишао је Мекензијевом још неких двадесет метара и уђе у Улицу краља Милана, а потом у Студеничку. Кад је био на пола улице, примети пратиоца, али не оног из кафане, већ другог. Агент га пратио све време. Знао је да га се мора отарасити пре но што уђе у апотеку. Морао га надмудрити, јер ако га физички уклони, натовариће себи полицију на врат, а то му је у овом тренутку било најмање потребно. 
Недавно, листајући Политику, пронађе вест да су у Београду почели да зидају стамбене зграде са равним кровом. Сетивши се те вести, уђе у једну петоспратницу и поче да се пење ка врху, прескачући по две, три степенице. Погледа између гелендера да види где је тај. Кад се уверио да је био два спрата иза, чисто се обрадова. Имаће довољно времена да уради оно што је наумио. Кад дође на кров, погледа која му је зграда најближа. Залети се и прескочи на другу страну, а потом се сакри иза једног димњака. Пратилац се појави на крову, па кад га не виде стаде да загледа сваки ћошак. Кад је схватио да је намагарчен, сјури се низ степенице, љут те дозволи да га Михаило намагарчи. 
Михаило, не трошећи време, из ранца извади резервну гардеробу те се брзо преобуче. За то време, агент је скривен иза једног платана, преко пута зграде, чекао да се Михаило појави. Међутим, уместо Михаила, из зграде је изашао дедица, мало погрбљен, седе косе и у оделу од сукна. Агент је у једном моменту и помислио да се ради о човеку кога је до мало пре пратио у стопу, али брзо одагна мисли јер није поверовао да се тај може тек тако маскирати, и то од човека висине два метра у дедицу од метар и седамдесет. Сачека још неки минут, а кад више нико не изађе из зграде упути се у централу.
* * *
Враћајући се са састанка, Марко бејаше смирен што није издао човека који га спасао сигурне смрти. Док је тако размишљао, није приметио да му се за леђима примиче црни мерцедес. Све је трајало минут или два. Аутомобил се уз шкрипу кочница зауставио испред њега, не дозвољавајући му да побегне. Из аутомобила истрчаше двојица у црно обучени, са балаклавом преко лица, снажни и брзи скопаше га и убацише у аутомобил.
Следеће чега се сећао било је буђење хладном водом по лицу, док је био везан за столицу. Испред њега је стајао помоћник министра, његов шеф. „Ево нам наше лепотице. Добро вече, Марко, јеси ли нам се наспавао?“, на све то Марко је ћутао припремајући се за оно што ће да уследити, ислеђивање.
„Него да се ми вратимо ономе чему смо се овде окупили“, почело је, рече Марко у себи. „Шта си рекао Михаилу и шта је писало на цедуљи што си му је дао на растанку?“, ћутао је. „Добро, ако ти тако, ми ћемо овако“, рече Гроф, показавши главом једном од табаџија да крене. Приђе му тај те га заједно са столицом подиже у вис, те га баци у ћошак. То је Марка баш заболело, али без обзира на све и даље је ћутао, јер четник не сме издати свога друга ни под којим батинама.
„Одвежите га“, заледи се Марко знајући шта ће сад да уследи. Кад су га одвезали поставише га на сто испружених руку. „Скидај му гаће.“
Треће јутро пронашао га брат од тетке, Зоран, у Бањичкој шуми, мртвог. Пре две вечери му дао адресу Радомира Гордића, код којег је Михаило повремено свраћао. Други дан, након сахране Зоран дође пред капију Радомира Гордића.
„Домаћине, о-о-о домаћине!“, а кад Радомир изађе из куће он му назва Бога.
„Бог ти помогао, изволите.“
„Је л` Ви продајете младу прасад?“, упита га Зоран маскиран у сељака са ужичким акцентом. Све то је пратио агент скривен у шуми преко пута куће. Ништа необично, помисли, сељак од сељака тражи прасце.
Кад Радомир уведе госта у кућу, који свима назва Бога, Михаило је седео за столом ничим не показујући да га тај занима. „Седи“, показа му Радомир. 
„Немам много времена“, обрати се Радомиру. „Мораш ми рећи где да нађем Црног Медведа, хитно је.“
„О чему ти, пријатељу, причаш? Какав Црни Медвед, какви бакрачи?“, направи се невешт Радомир.
Зоран, видевши да су ови у страху, из малог џепа на прслуку извади прстен и баци га на сто који се откотрља пред Михаила који га погледа крајем ока. Био је то прстен српског братства, удружења које је створио војвода Војин Танкосић, а чланови су били сви они који су били најбољи на обуци за шпијуна. На Зорановом прстену су била угравирана слова ЉЗ, што су били иницијали имена Љута змија. Тад Михаило извади свој прстен те га постави поред Зорановог. „Добро ми дошао, брате мој“, поздрави га Михаило три пута се пољубише, по старом српском обичају. „Како ти могу помоћи?“, упита га Михаило не знајући ко је он и зашто је дошао.
„Предлажем да уђете у собу“, понуди им Радомир на шта они оберучке прихватише.
„Види“, поче Зоран, „Ја сам брат од тетке Марка Јанковића. Марко је убијен одмах након састанка са тобом. Јуче смо га сахранили.“
„Шта хоћеш од мене?“, упита га Михаило и даље немајући поверења у Зорана. 
„Јеси ли прочитао цедуљу што ти Марко даде на растанку?“, на шта му Михаило климну главом дајући му до знања да ју је прочитао. „Пише да ћеш ме контактирати.“
„Не мораш имати моју помоћ, али само да ти објасним са киме имаш посла. То је група људи из самог врха власти које интересује само новац. Имају под својом командом две паравојне формације који по Шумадији пљачкају виђене домаћине, узимају им децу које обучавају да их сутра замене. На трагу смо да их раскринкамо и све похапсимо. Недостају нам документа од те две јединице.“
„Добро, и?“, и даље је Михаило сумњао у добре намере овог младића што је био испред њега. „Како је Марко упао међу њих?“
„Убацили смо га међу њих да их брже раскринкамо. Сва документа која имамо о њима добили смо од Марка. Верујеш ли ми сад?“, упита га Зоран.
„Немам друге. Реци ми где радиш?“
„Ја сам агент тајне обавештајне групе краљевине СХС“, рече му Зоран. „Али знај да су и ту пустили пипке. Једна група патриотски расположених агената направила је тајну организацију да раскринкамо ове издајнике и лопове.“
„Шта ја треба да урадим за вас?“, упита га Михаило.
„Иди на адресу коју ти је Марко дао. Тамо поступај по ономе што буду тражили од тебе. То је за сад то.“
 
IX
Уђе у апотеку, на улазним вратима га сачека мало звоно које је веселом звоњавом најављивало муштерију. У апотеци, сем апотекарке, која беше окренута леђима, никог другог није било. 
„Добар дан, госпођо.“
„Добар дан, изволите“, окрете се апотекарка, неких петнаест година старија од њега, лепа и негована, црне косе и очију. Оно што му запара поглед беху њене груди које су бестидно провиривале кроз изрез на хаљини. Осети апотекарка тај његов наивни, дечачки поглед који се мало дуже задржа на њеним грудима, па се насмеја. Касно је Михаило схватио да је уловљен, спетљао се, зацрвенео у лицу тако да је заборавио шта треба да каже. Апотекарка, приметивши ту његову спетљаност, насмеја се па понови питање. „Изволите, млади господине, како Вам могу помоћи?“. 
„Опростите, молим Вас“, поче јој се Михаило извињавати, сав црвен у лицу. „Треба ми маст за брадавице.
„Немам ту маст, али знам ко је има“, рече, додајући му кроз шалтер другу цедуљу. „Идите на ову адресу. Ту ћете наћи моју сестру која Вам може продати ову маст.“
Михаило посрамљен изађе из апотеке, заборавивши да је поздрави. У глави му је бубњало од те красоте. Одмакавши се од апотеке отвори цедуљу на којој је писало:
Иди на адресу Старине Новака број 3, трећи спрат, стан број 16. Три пута зазвони, једном кратко, па два пута дуго. Кад ти отворе врата, кажи да ти треба сајџија, јер ти сат изостаје три минута на дан.
Крену прво Франкопановом, пресече Краља Александра, па поред цркве Светог Марка дође на назначену адресу. Осетио је да га прате, али како га Зоран посаветовао, пустио их је да га прате. Дошавши испред врата, позвони како је писало у директиви, да би му врата отворила девојка, приближних година као и он, црне косе и плавих очију. Иако је била лепа, није се дао омести.
„Добар дан. Треба ми сајџија. Сат ми изостаје три минута на дан.“
„Изволите, дошли сте на праву адресу“, затвори врата, па му показа пут ка дневној соби, у којој, кад уђе, затече Борка Тешића и двојицу непознатих.
„Браво, браво, браво“, тапшањем му Борко одавао признање за одлично одрађену проверу личних способности. „Успео си надмудрити двојицу одличних обавештајаца.“
„Значи, Борко, ово је твоје масло?“, рече Михаило окренувши се да изађе напоље.
„Ако сад одеш, кући ћеш затећи само једног сина.“
Михаило се окрену у месту да би следећег трена држао за гушу Борка. 
Пробудио се везан за столицу. Последњег што се сећао био је ударац дршком пиштоља у потиљак. Погледа на руке, само што се није насмејао својој срећи кад је видео лисице на рукама. Крај њега, на другој столици, седела је девојка, док се из друге просторије се чуло: „Табла, пет и седам, дванаест…“, неко је играо таблића, значи да им је досадно. У неке ће један морати у тоалет, други да протегне ноге.
„Како ти је?“, чу глас девојке која му стављала хладну облогу на потиљак, који га веома болело кад год би га дотакла хладном крпом. Покуша да се сконцентрише, да елиминише бол. 
„Ко сте ви?“
„Ја се зовем Јелена, а она двојица су Јован и Драган.“
„Дај бре…у, матер јој њену“, чуло се из дневног боравка где су се њих двојица картали. 
„Ја бих ти препоручила да сарађујеш, јер другојачије неће бити добро ни по тебе, ни по децу“, упозори га Јелена. „Борко рече да га зовнемо чим дођеш себи. Жао ми те, видим да си добар човек… Да зовнем Борка?“
Михаило само климну главом дајући јој знак да се слаже. Преломило је нешто у њему схвативши да се не може сам борити против ветрењача. Можда касније, али сад не.
„Је л` нам се то пробудила успавана лепотица?“, чу се Борко где галами улазећи у просторију. Погледа у Јелену, на шта му она климну главом дајући му до знања да је рекао да ће сарађивати. „Па, добро, то је добро, шта више“, нешто се промишљао па позва ону двојицу. „Дођите вас двојица овамо. Одвежите човека.“
„Јелена, дај ону шљивовицу из Трнова да наздравимо за почетак једне успешне сарадње“, поче хвалисаво да галами.
„Без мене, ја не пијем“, рече Михаило.
„Па добро, онда нећемо ни ми“, направи малу паузу, па настави. „Оно за децу смо се шалили. Где бих ја наудио мојим синовцима, а? Је л` тако?“, направи паузу како би ово троје потврдило ту његову констатацију. “Па, наравно.“
„Шта ти, хоћеш од мене?
„За сада ништа битно. Иди кући. Мораш испећи ракију. Пропашће ове наше кафане без твоје ракије. А да знаш да је хвале сви“, погледа у Јелену те је упита. „ Него, хоће ли вам бити незгодно да он вечерас преспава овде? Неће, е одлично“, па се опет окрену ка Михаилу. „А ти зором у Трново. Јеси ли ме чуо?“
„А-а-а-а, јешћеш ти мени из руку“, говорио је Михаило у себи.
Нешто после поноћи Михаило напусти стан у Старине Новака, упутивши се ка Бањици да узме коња. 
 
ГЛАВА ЧЕТВРТА
I
Отишао је Михаило из Београда, а да се ником није јавио. У глави му беше све истумбано јер ова игра мачке и миша, коју је започео Борко, нимало му се није свидела. Био је сигуран да ће га ускоро посетити у Трнову, где ће од њега тражити да уради нешто за њих.
Подбоде коња, који из лаганог каса пређе у галоп. Иза њега је остао Београд, осветљен и пун шарене лаже. Ударао је коња петама да би се што пре удаљио од зла које га задеси.
У Трново је ушао пред свитање. Мирно и тихо беше у селу које је још спавало. Силазећи са Влашића погледа у правцу Трбушнице, са сетом се питајући како ли је сад тамо, жене ли се и удају. Сетивши се мајке, сеје и браце, оца, деде и бабе, ућута. Кад је избио из кривине, пролазећи поред куће Мишића, поиздаље угледа Тодора како стоји на сокаку, све време, погледајући са које ће стране избити, да ли од Ваљева или од Шапца. Кад га виде, Михаило потера коња, схвативши да их је све у кући пожелео. То јутро је дубоко у срцу покопао његову Трбушницу.
Како приђе кући, скочи са коња те загрли Тодора, који се изненади том изливу емоција. Кад га погледа у лице, схвати да је сазрео у правог мушкарца на чија плећа паде терет чувара тајни породице Тешић. Остарио му некако, за ових неколико дана.
„Мило, је ли све у реду?“
„Биће, Толе, биће све у реду. Ајмо у кућу, све ћу ти испричати.“
Увелико беше свануло кад Михаило заврши са приповедањем догодовштина у Београду. Не прође дуго како заврши причу кад Станија уђе у кућу. „Ма рече ми један од радина да је дошао бата Мило“, загрли га сестрински. „Добро нам се врнуо“, чисто се обрадова, али кад је угледала Тодоров забринуто лице, уплаши се и поквари расположење.
Али све то растера дечја граја кад улетеше у кућу и стадоше сва тројица љубити и грлити Михаила и ко зна докле би га гњавили да их није прекинуо реченицом коју једва дочекаше. „Пошто нина рече да сте били добри, добићете нешто“, извади само две кесе чоколадних бомбона, на шта ће њих двојица у глас. „А, бата Мићи?“
„Ау, е-е-е, њему сам заборавио“, намигну Тодору.
„Ако нема за бата Мићу, нема ни нама“, рече Мирко, на шта сва тројица оборише носеве.
„Чек, чек“, поче Михаило да пребира по шареници. „Па да, има и за Мићу, него се кеса затурила.“
„Ма рекох ли ја да чича Мило неће заборавити бата Мићу, а?“, рече Мирко.
„Е, сад кад сте се нагледали бомбона, ајмо кесе овамо“, строго их погледа Станија, „прво доручак, па бомбоне и то само једна.“
„Мајко.“
„Нина.“
Цео боговетни дан, Михаило је држао скупљене веђе. Види Тодор да се нека велика битка одиграва у њему, тако да га за сад не хтеде питати како је мислио да се одупру тој сили. До ручка Михаило обиђе стоку и имање, па како би задовољан урађеним сваког радника почасти  дукатом.
Навече, кад су деца заспала, Михаило седе за сто те заподену разговор са Тодором.
„Е-е-е , Толе, не бих дао педаљ нашег Трнова за онај Београд. Скупио се све олош до олоша“, поче да га хвата ватра. „Све го хохштаплер до хохштаплера, а највећи међу њима Борко.“
„Немој причати.“
„Да, Толе. Он је вођа тих лопужа и ништа бољи није од оног прадеде што је издао Србе за кесу гроша.“
„Шта си решио да урадиш?“, упита га Тодор видевши му у очима одлучност да им се супротстави.
„Сазнао сам да имају камп за обуку негде у источној Србији, на некој од планина. За ово што реших…“, застаде мало.
„Ја?“
„За ово што сам одлучио, Толе, морате ми помоћи и ти и сна Стана.“
„Бата Мило, ту смо, у ватру у воду.“
„До тога још није дошло. Види, мене неће бити једно два, три месеца. Морате ми причувати децу, а и о имању се морате постарати. Пара има довољно, знаш где стоје. Ако то потрошиш“, извади мали кључ из џепа. „Ево ти кључ од сефа у банци. Што купиш близанцима то исто и Мићи. Видео си каки су кад изоставиш Мићу. За два дана долази професор руског, плати му за шест месеци. Три ученика…“
„Али, Мило…“, прекиде га Тодор хотећи му рећи да не троши новце на Милутина.
„То смо једном расправили. Ето, то ти хтедох рећи.“
„Ништа се не брини, бата Мило. Биће како заповедаш“, заћута мало, оборио поглед ка поду, испод ока гледајући у Михаила. „Нећу да те питам ништа, ни где ћеш, ни с ким ћеш. Само ћу ти рећи да се чуваш. Треба ону децу да изведеш на пут. Ништа није вредније од њих двојице.“
„Толе, Толе“, ухвати га Михаило за леву руку. „Ја сам тај кога они желе. Ја њима требам. Ако им се не јавим у одређено време, доћи ће и узеће децу, а вас...“
„Шта нас?“, упита га, а како не доби одговор ухвати Михаила за мишице и понови питање. „Шта ће бити са нама, Мило?“
„Убиће вас, кад већ желиш да знаш, али прво морају мене убити.“
„Шта то велиш? Што би им ти требао?“
„За прљаве послове. Али нека, јешће они мени из руку. Не знају они с киме се каче. Ајмо лећи, бата Толе, треба изјутра поранити да печемо ракију.“
 
II
Би то у рано пролеће, субота у ноћ. Полегла магла по Трнову, прст пред оком се не види. Трновчани вредни људи, рано легају да би изјутра поранили да заврше посла. Тишина полегла по земљи тако да си могао чути како дрвеће дише. Зна сељак за то рећи „рађа се природа“ и био је у праву. Кад зауставиш дисање, начуљиш једно уво, и то оно за које мислиш да на њега најбоље чујеш, и онда слушаш. Жива лепота.
Све би то било лепо да земљом не ходе којекакве сподобе које ти у трену униште уживање. Од потока, кроз јабучар, па кроз доњу авлију, скривајући се између дрвећа, до куће дотрча нека сподоба обучена све у црно. Осврну се да види има ли кога, па кад се увери да је чисто, покуца на прозор. Михаило, тек што га ухвати први сан, чу куцање на прозору. Скочи из кревета брзо отворивши прозор да се деца не пробуде. Тај што је куцао на прозор додаде му коверту и изгуби се у мрак. Михаило изађе из собе, упали светло и прочита поруку. 
„Изјутра, у 3 сата, да будеш у селу Бајевац, у порти цркве Преноса моштију Светог оца Николаја. На пут крени сам, пешке.“
Погледа на сат, имао је два сата на располагању. Како је очекивао позив, опрему је имао већ спремљену. Тренутна ситуација га терала да брзо мисли и да још брже доноси одлуке, што га је одвајало од оних дилетаната.
Пре него што је кренуо на пут, јавио се Тодору који је с тешком муком објаснио близанцима где је отишао чича Мило.
Михаило је био у одличној кондицији. Од како је дошао из рата знао је ујутру и навече трчати око села, тако да је без проблема могао претрчати до осамнаест километара за сат времена. 
Онај не знајући да је Михаило у одличној форми потера коња кораком, смејући се у себи како ће уживати у кажњавању тог дилетанта. Михаило је за кратко време створио предност  тако да је то искористио да се сакрије у повећи шибљак. Шума у мраку неспособном јахачу лако може представљати проблем, јер ти све изгледа много веће и страшније у односу на дан. Вирећи из скровишта, Михаило оцени да ће тај баш поред њега проћи. На пола метра до шибљака, Михаило се нагло усправи, па подиже руке у вис и гласно рикну као медвед, а то и би слично с обзиром на његову висину. Коњ, не очекујући овакву звер, уплаши се, па се пропе на задње ноге, збацивши са себе коњаника који у паду удари главом у стабло букве и у трену се онесвести. 
Следеће чега се сећао било је да је седео на земљи. Погледа около, нит је било медведа нити коња. 
Док је онај долазио себи после претрпљеног страха због напада медведа, Михаило је увелико био на путу ка одредници. На три километра до села Бајевац, Михаило сиђе са коња, удари га по сапима да оде по газду, а он лагано крену ка циљу. До назначеног времена остало му је још сат.
Михаило, на уговорено место стиже кад и курир на коњу, али из супротног правца. Курир, сав у крви, склизну на земљу, једва се држећи на ногама.
„Ко је тај?“, љутито упита Борко.
„Ђука, шефе“, одговори један од пратилаца, који је важио за најбољег инструктора.
„Ногом у гузицу ту битангу. И да га моје очи више никад не виде“, нареди Борко, па се окрете Михаилу. „Рођаче, ниси ти баш тако наиван као што ми се учини.“
Михаило је ћутао, тупо загледан у неку тачку, продајући се да је глуп и да не зна о чему се ради.
„Добро, нека ти буде.“
„Прва битка је добијена“, рече Михаило у себи.
До пет ујутру су чекали да се окупе сви полазници, да би их по окупљању постројили и пребројали. Након тих формалности, обрати им се Борко. „Слушајте шта ћу вам сад рећи. Од овог момента ви сте кадети Краљевине Југославије. Одавде па до кампа захтевам челичну дисциплину. Сваки облик недисциплине строго ће бити санкционисан“, не прекидајући свој говор показа руком на десеторицу ћелавих громада. „Ово су ваши инструктори који ће у наредном периоду бити уз вас и ноћ и дан. Међу вама има јунака из Великог рата што не значи да ће имати привилегије, чак напротив, од њих ће се тражити више у односу на друге“, док је то причао нетремице је гледао у Михаила, који је био хладан као шприцер.
Пре него је група кренула на марш ка кампу, Борко још једном окупи инструкторе којима саопшти да посебну пажњу обрате на Михаила. „Кретаћете се искључиво ноћу, дању одмор у пећинама, густим шумама и у чобанским катунима. Је л` јасно?“
„Јасно, шефе“, одговорише инструктори у глас.
„Онда, с Богом.“
Кренуше у колони један по један. Михаилу, као искусном борцу, доделише задатак заштитника. Знао је Михаило да то значи малтретирање до краја пута, а крај је био двеста километара удаљен, на Црном врху.
Након пређених седам километара неки почеше кукати, тражећи одмор. Михаило је ћутао и ходао, што је инструкторе врло нервирало. Познавао је Михаило овај крај као свој џеп јер је у истом кампу прошао обуку код Војина Танкосића. На једанаестом километру дадоше одмор. Михаило се наслонио леђима на стабло букве, правећи се да дрема, да би у једном трену чуо двојицу инструктора како се договарају да га гурну у јаму, која се налазила километар од одморишта. Била је то поприлично дубока јама препуна змија отровница. Од њиховог плана Михаило направи план који ће бити у његову корист. Гурнуо га ћелави инструктор, пријатељ од оног што га Михаило осрамотио. Задржао се Михаило на једном испусту сво време глумећи као да је упао у рупу и да су га змије изуједале. 
„Е-е-е, пиши кад стигнеш“, викали су инструктори одозго. „Ако стигнеш.“
 
III
Михаило је, из искуства, обазриво ушао у ову игру. Решен да оголи ситуацију до краја, глумећи глупо сељаче, пустио је Борка и његове помоћнике да раде с њим шта хоће, а све за рад игре мачке и миша, која ће, када за то дође време, показати ко је мачка, а ко миш, или како народ зна рећи „видеће се чија маца црну вуну преде“.
Тестирајући их, Михаило схвати да нису имали појма с киме имају посла. Михаило је био искусни обавештајац који је прошао школу Војина Танкосића. Овај податак је знала само Петрија, која је ову тајну је однела са собом у гроб.
У тих шест месеци обуке, Михаило је прошао кроз паклену обуку, а при том је стекао манире европске господе, научио је глумити приглупо сељаче, господина из џет сета. Могао је боравити на двору енглеске краљице, код ћесара или у Москви код руског цара. Свидела су му се одела које су носила господа, дружења са београдским дамама, посете коцкарницама. Научио је да отвори сваку браву, од обичних врата па до модерних каса. Посебна специјалност му је била маскирање.
Сачекао је у јами неко време како би им дао времена да одмакну. Изашавши из јаме обуче црно и крену за групом. Како је било време за одмор, Михаило се сакри иза стене која је надвишавала логорску просторију, тако да је могао видети ко се где налазио. Сачекавши да сви утврде сан, сиђе са стене па у широком луку обиђе логор да би се полако приближио иза леђа инструктору. На неколико корака иза њега, Михаило натопи хлорофилом марамицу којом успава инструктора, а потом га лисицама везао за стабло код којег се одмарао. Крену ка другом којег такође омами хлорофилом, па га премести код првог, спојивши их лисицама. Свидела му се ова игра. На крају је имао пет инструктора омамљених и везаних за једно дрво.
Док су ови спавали, Михаило им је одмакао двадесет километара. Трећи дан путешествија довео га до Јагодине. Како је био при крају са залихама, реши да се снабде намирницама па да настави пут. Примети једну пиљару испред које тек што стаде доставни камион. Пожури ка трговини да купи тазе робу, а ненадано је сазнао неке информације.
„Где си до сад?“, поче да негодује трговкиња.
„Ма, полиција блокирала пут, доле код Лапово Село. Неко им оробио јединицу. Прича се да има много, тих лопова.“
Чувши последице његове ујдурме, Михаило одустаде од куповине, рачунајући да ће полиција брзо блокирати цео крај. Из Јагодине је брзо изашао крећући се преко Рибара ка Деспотовцу. Не хотећи да се излаже опасности, прође крај варошице и тек што је прешао преко пута, зачу моторцикл који се, прошавши крај њега, зауставио испред кафане, коју је Михаило тек тад приметио, а посебно га обрадова што је мотоциклиста био Борко. Реши да се и њему освети. Иако су му то биле последње залихе воде, извади чутурицу из ранца те цео садржај сасу у резервоар. Мучио се Борко да упали моторцикл, али све се завршило на покушајима. 
На пет километара од кампа налазила се пећина у којој се скривао кад је долазио да извиђа груписање и покрете швапске војске. Решен да одигра игру до краја, сачека да се смркне, а до тад ће мало да се окрепи. Оно што је наумио да уради већ је извео у октобру 1915. године.
 
IV
У један сат по поноћи крену из пећине ка кампу. До кампа се долазило макадамским путем из правца Бора. Камп је био окружен бетонским зидом висине седам метара, а на сваких десет метара налазиле су се куле са стражарима, који су били наоружани пушкама и тешким митраљезом. Стража је за ноћно осматрање користила рефлекторе. Између зидина кампа и густе борове шуме, постојао је брисани простор ширине десет метара, тако да је капији било немогуће прићи неопажен.
На километар и по од кампа пролазила је река, која је са кампом била повезана канализационом цеви за коју је ретко ко знао. Пречник цеви је био широк таман толико да је човек попут Михаила, могао проћи пузањем. Највећи изазов за пролазак кроз цев је био несносан смрад. Михаило скиде са себе све, оставши само у доњем вешу. Све остало је спаковао у џак који је везао канапом око струка. Стаде испред цеви, удахну свеж ваздух неколико пута, прекрсти се и уђе у цев. За кратко време је био мокар и умазан фекалијама. Сат времена му је требало да дође до зида где га сачека изненађење, решетка. Како је био мрак напипа катанац што га обрадова. Извади из џепа руксака провалнички алат тако да је катанац брзо откључан. Ишао је још пет метара, да би се зауставио испод подрумских просторија у којима се налазила котларница. Искористи чесму спере са себе прљавштину и смрад. Пола сата су му била довољна да буде спреман за реализацију плана.
Како је до свитања било пет сати, Михаило реши да то време искористи у чешљању канцеларије Борка Тешића. Канцеларија команданта кампа се налазила изнад котларнице, на првом спрату. Из подрума, пењући се степеницама, прво је прошао поред трпезарије, а одмах ту беху степенице које су водиле на први спрат. Боркова канцеларија налазила се лево од степеница. Михаило је лако отвори врата искористивши стари кључ, по чему закључи да је Борко неодговоран, или је то намерно урадио. Унутрашњост канцеларије није мењана од прошлог пута тако да му и то олакша посао.
Сто, једна дрвена столица, тепих подеран на неколико места, прозори прљави, без завеса и метална каса иза које се налазио сеф. Каса је имала скривене точкиће, скривене у унутрашњости, а померала се тако што се полуга, која се налазила при дну, на десној бочној страни, помери у десно чиме су се ослободили точкићи и онда се каса лагано одвоји од зида. Кад је све то урадио, упали малу батеријску лампу да осмотри сеф. Био је другачији у односу на стари. Приђе му тако што је у левој руци држао батеријску лампу, а десном поче да врти точкић, лагано… Чуло се клик-клик-клик, клак…први број је био три. Настави даље…други број је био пет…па шест…два, а на крају осмица. Врата сефа се отворише, лагано, лепо, уметнички, као кад диригент командује последњи такт. Сеф је био пун неких папира и фасцикли. Повади све ван, памтећи где се све налазило да не би изазвао сумњу код Борка. Погледа још једном да ли има још нешто. Десно, у ћошку, угледа три нова дипломатска пасоша. Ништа вредније није могао наћи. Први пасош је био Савеза Совјетских Социјалистичких Република, а гласио на име Сергеја Илинковича Масушкина. Други је био турски, у њему је писало да је власник Туркоглу Али Хатман. Трећи је био енглески, на име Џона Артмана. У сва три пасоша су биле Боркове слике. Још једном осветли унутрашњост сефа не би ли још нешто нашао. На самом крају угледа неку књижицу. Била је то девизна књижица, на његово име. Салдо у књижици је износио нешто преко 12 хиљада долара.
„Продао си, Борко, државу за пишљиве доларе“, кроз зубе рече Михаило.
Погледа још једном. Убаци руку у унутрашњост да би напипао још један сеф. Дупли сеф му је био посластица. Лако га је отворио да би из њега извадио документацију везану за тајну организацију.
Тог момента Михаило  схвати да је Борко опасан обавештајац, спреман на све.
Извади из руксака фотоапарат марке КИЕВ 30 којим је фотографисао сва документа нађена у сефу. Посебан специјалитет међу документима је био Цезаров шифарник, најједноставнија криптографија коју је први користио Гај Јулије Цезар, тако да је по њему добила име. 
Таман заврши са фотографисањем докумената, кад се у дворишту чу звук моторцикла. Не желећи да га Борко ту затекне и прогласи лоповом, врати све како је и било. Код себе је имао снимке документа довољне да Борка стрпа на дугогодишњу робију, али реши да то оставити за касније. Имао је други план за њега. 
У ходнику стаде у довратак, молећи Бога да Борко не упали светло. Прошао је на пола метра, не приметивши га. Морао је изаћи ван кампа да сачека групу како би ушао са њима, али како, питао се. Канализациона цев не долази у обзир јер неће имати времена да се пере и суши. Док је тако размишљао шта да чини, у круг кампа уђе доставни камион. Стушти се низ степенице па користећи мрак ускочи у задњи део камиона.
„Сустигао сам групу људи кад сам долазио к вама“, чу кад камионџија некоме рече.
„Да, то је нова група“, одговори други, највероватније кувар, помисли Михаило.
„Хајд у здравље, Раде, видимо се за седам дана“, камионџија поздрави кувара кроз прозор камиона.
Код прве кривине, Михаило провири кроз цераду како би се уверио да је пут чист, па кад камион успори, он искочи, па се сакри у први шибљак. Прошло је мало више од пола сата када се на путу појавила група, крећући се у колони, један за другим. Михаило провири да види какав је распоред колоне: инструктори жељни одмора, ишли су први, а за њима, једва ходајући кандидати. Пусти их Михаило да прођу десетак метара, па тек онда искочи на пут ставши иза последњег у колони.
„Ајмо, песма!“, нареди инструктор.
Ој, Србијо, мати, немој туговати.
Зови, само зови…
Кад се на капији појавило чело колоне, Борко, стојећи на бини, позва кадете да аплаузом поздраве нове другове. Двориште је било испуњено униформисаним кадетима старости од седам до двадесет година.
Инструктори стадоше испред, командујући им да се уреде јер ће ускоро командант кампа да изврши смотру. Нови кадети, невични војничкој дисциплини, ноншалантно су се понашали у строју, мислећи да су они сад хероји. То мишљење о себи брзо се распршило као мехур од сапунице кад су им пришли други инструктори са батинама ударајући их где год су стигли. Михаилу приђе инструктор који је по висини био за две главе нижи. Подиже батину да удари Михаила, рачунајући да он не сме реаговати. Још док је батина била изнад главе инструктора по сред браде погоди Михаилова песница. Пола сата су га будили из дубоког сна. Кад схватише ко је ударио инструктора, ћелави Биџа му приђе чудећи се откуд он.
„Биџо, тек ћемо ти ја да се гледамо. Сети се Трбушнице 1914. године.“
„Запамтићеш ти мене“, упозори га Биџа.
„А што?“, упита га Михаило, направивши приглупу фацу.
Прекинуше разговор јер се појави Борко. Кад угледа Михаила, просто се изненади. 
„Је ли овај ишао сво време с вама?“ 
„Јесте шефе“, рече ћелави, за кога је касније сазнао да га зову Биџа. „Од самог почетка“, потврди он, не хотећи да се срамоти пред Борком, јер их је све намагарчио.
У тој причи Борку је било нешто сумњиво. Погледа у инструкторе, па у Михаила који је све време чачкао нос и блентаво гледао около.
„Дајте им вољно за доручак.“
 
V
Нису успели узети ни два залогаја кад им Биџа даде узбуну. Сви изађоше напоље сем Михаила, који је наставио да једе. 
„Узбуна!“, продера се Биџа, на шта Михаило настави да једе.
Да је могао, Биџа би га појео за доручак, али Михаило настави да се понаша као да тог нема. Предаде сервис на шалтер, па од кувара затражи воде.
„Стари“, ослови Михаило кувара. „Шта има за ручак?“
„Ћуфте у сосу и пире кромпир.“
„Одлично“, рече да би се потом упутио ка излазу.
Биџо је скакао од љутине. Како више није могао да трпи то његово игнорисање полети на Михаила који се у задњој секунди измаче потуривши му ногу о коју се саплете и пружи по поду колико је дуг. Михаило настави ка вратима лаганим кораком, сконцентрисан за следећи напад. Чим је осетио Биџине шаке на својим раменима, Михаило га ухвати за зглобове шаке, чучну, мало се наже напред и следеће што су сви видели било је његово праћакање у прашини. Цео камп је ћутао чекајући следећи потез или Биџе или команданта кампа.
Подиже се Биџо из прашине и таман да крене на Михаила, зачу се Боркова команда.
„Прекини!“
Севале су варнице из Биџиних очију. Сад би га смождио, мислио је, али командантова је била последња.
Од самог поласка, Борку је било сумњиво како то да се Михаило добро сналази у разним ситуацијама. Чак, био је сигуран да је он тај који му направи оно са моторциклом, а сумњао је да је отварао сеф, јер танке бакарне жице није било на оном месту где иначе стоји, а служила му да га упозори на отварање сефа од стране непозваних. Једном давно, у Приштини је упознао сличног обавештајца. Једино га бунила боја косе. Онај у Приштини имао је црну косу, а овај беше сед.
„Ко си ти?“, упита га Борко. 
„Рећи ћу ти у канцеларији.“
„Крени за мном.“
Борко је ишао напред, док га је Михаило пратио у стопу. Кад уђоше у канцеларију Борко му постави исто питање. 
„На то питање одговор ти нећу дати, него, добро ме слушај шта ћу ту рећи. Имам довољно доказа да те стрпам на доживотну робију…“
„Блефираш.“
„А ти ме провери, ако имаш храбрости.“
„Наведи ми један доказ, па да ти верујем.“
„Три дипломатска пасоша. Хоћеш да ти издиктирам имена и државе?“, победнички се понашао Михаило схвативши да га је утерао у мишју рупу.
„Не треба“, схвативши да је Михаило у тренутној предности. „Шта ти хоћеш за узврат?“
„Да се оканеш деце и Трнова“, рече му цену. „Ако вас видим или чујем да сте се приближили селу, готови сте. Је л` јасно?
„У реду. Прихватам. А ти сад дај мени све то што си снимио.“
„Код себе немам ништа. Све је послато у Београд на одређену адресу.“
„Значи тако“, види Борко да је сатеран у ћошак. „Знаш ли да могу да те убијем као пса?“
„Знам, али то би била смртна пресуда за тебе“, супериорно се понашао Михаило. „Уколико се не појавим до сутра у Трнову, ти ћеш завршити у Главњачи. Дај ми кључеве од моторцикла.“
„А, шта…“
„Нећу да понављам.“
„У реду“, схвативши да је поражен, Борко му предаде кључ.
„Моторцикл ће те чекати у Београду, код апотекарке.“
Инструктори беху бесни као рис кад су видели како Михаило супериорно излази из зграде. Тројица скупише храброст и отворено кренуше у напад. Није прошло ни два минута кад су се сва тројица нашла на земљи. Кренуло би их још да се није појавио Борко, наредивши им да га пусте да иде. Михаило упали моторцикл и тек што прође кроз капију, зачу Борка да псује. У каси је недостајало пет хиљада долара.
Кад се примирио, позва Биџу да дође у канцеларију. Биџа је био последњи услов који је Борко морао извршити.
„Шефе“, одмах с врата поче Биџа. „Само нареди и он је мој до вечерас. Сутра ујутру ће му висити кожа на највишој кули.“
„Имаш сат времена да напустиш камп“, саопшти му док је леђима био окренут ка њему, гледајући кроз прозор.
„Значи тако, шефе. Уценио те.“
„Морао сам. Сва документа је сликао.“
„Дај, Борко, толико тога смо заједно прошли. Нареди, стићи ћу га“, покушавао је Биџа на све начине да преокрене у своју корист.
„Џабе, већ је јавио у Београд.“
Ситуација у канцеларији била је наелектрисана до те мере да су обојица имали прст на обарачу пиштоља. Једини проблем који је Биџа имао је како не осрамоћен да изађе ван кампа. 
„Добро, шефе“, рече Биџа и крену напоље.
„Кад се ситуација мало примири, примићу те опет.“
 Биџа је изашао из кампа и никад се више у њега вратио није. Сутрадан ујутро на три километра од кампа, пронашли су га шумари обешеног о грану старог храста.
* * *
Извештај о злочину над српским становништвом од стране аустријске јединице војне полиције, познатије под именом „Шуцкори“:
Дана 2. августа 1914. године, добијам задатак од команданта Јадранског одреда, војводе Вука, да извидим снаге и груписање снага аустроугарске војске, на потезу Лозница - Бања Ковиљача.
Готовост за извршење задатка: 21.00 час, горе поменутог датума. 
Временски услови за извршење задатка: киша и измаглица, видљивост 20 метара.
На извршење задатка кренула сам у 19.00 часова, два сата пре од наређеног. До почетне тачке кретала сам се искључиво кроз шуму, у којој је било доста збегова из тог краја. Од мештана сам прикупила доста оперативног материјала. Осим тога, сазнала сам како су над нашим народом са ове и оне стране Дрине извршена многа зверства од стране аустроугарске војне полиције „Шуцкори“.
Највеће зверство су извршили над породицом Петровић, село Трбушница, Бања Ковиљача. 
Једна сатнија, састава: један официр, поручник, пет подофицира и тридесет војника, у јутарњим сатима је дошла у село Трбушницу из правца Бање Ковиљаче. Покрет ове јединице је приметило један тринаестогодишњи дечак, напасајући стоку. Одмах је узбунио село. Све сем породице Петровић, који су их касно приметили. 
Извиђајући терен стигла сам на позицију изнад куће одакле сам видела зверство над овом породицом. Старији човек и жена, беху везани за стару трешњу, на њима испрва нисам видела ране. Мушкарац средњих година, без леве руке до рамена, обешен, извађене очи, поред њега дечак, стар око десет година, обешен, извађене очи и утроба распорена. На пет метара од њих двојице, жена средњих година и девојка око шеснаест, силоване, дојке исечене.
Војници су поред ових тела запалили ватру на којој су на ражњу пекли овна. Бацила сам на ову банду шест бомби. Од једног преживелог војника, сазнала сам име официра који је командовао овом јединицом. Био је то Зденко Биџић, Биџа, поручник.
Главни обавештајац Јадранског одреда
наредник Петрија Тешић
 
VI
Британска амбасада, Београд. 
„Господо, имамо проблем.“
Први секретар британске амбасаде, Герхард Стенли, ситан човек, средњих година, кратке црне коврџаве косе, пређе једним проницљивим погледом преко лица присутних службеника, у сали за састанке. Посматрајући их, покушао је да им проникне у мисли, да им продре у мозак како би открио сумњиво лице. Напољу је било сунчано и ведро преподне, али овде, у сали, само што није грмело и севало. Мешкољила су се три службеника, заваљени у своје удобне фотеље, двојица из страха да их грешком неко не оптужи, а један из страха да не буде откривен.
„Пре десет минута сам добио извештај да смо изгубили контакт са нашим службеником на Косову. Службеник је имао задатак да преузме поверљива документа од особе „Х“. Последњи пут је виђен пре три дана у селу Србица, седео је у друштву једне даме у сеоској кафани. Документа су класе високе тајности и ако доспеју у руке некоме ко би то могао злоупотребити, Велика Британија би доспела у веома незгодну ситуацију.“
„Да ли нас је неко…“, хтеде један од присутних нешто да пита, али би прекинут пре но што је постави питање.
„Знам шта ћете ме питати, господине Роберт“, прекиде га у пола питања први секретар. „Да, још нико се није огласио, а то би ви требали први да сазнате“, не либећи се да било коме одговори, тако и сад подсети Роберта, које су обавезе службеника задуженог за безбедност амбасаде и њених службеника.
Сви запослени у амбасади су знали да господин Стенли професионално обавља свој посао, о сваком службенику је знао све, одакле су, ко су им родитељи, брачни другови, аман баш све. Господин Стенли је био мајстор борилачких вештина, џентлмен који је у сваком тренутку пазио на понашање према дамама, како у амбасади, тако и ван ње. Био је цењен у дипломатским круговима јер је био човек од речи. А уз то један од ретких државних службеника који је могао назвати краљицу у свако доба дана и ноћи.
„По изразу Вашег лица“, скупи храброст да му постави деликатно питање, војни аташе, пуковник Тимоти Бренџис, „рекао бих да имате предлог како да решимо овај проблем.“
Герхард застаде за трен, анализирајући тројицу високо рангираних службеника британске амбасаде. Познајући њихово мишљење о Србима, премишљао се како да их научи памети док им буде износио план. „Имам план, господо“, опет направи паузу, а онда им то саопшти почевши од самог краја којим ће их понизити, јер боље нису ни заслужили. „Ангажоваћемо искусног обавештајца, Србина.“
Да су улетели у осињак не би тако скочили као сад кад су чуше кога ће Стенли ангажовати за тај посао. Да им је рекао да им је мајка курва, да им је сестра луда, не би овако реаговали. Знајући да ће галама потрајати, Стенли се удобно смести у фотељу, чекајући да се прашина слегне како би им задао последњи ударац. Трајало би то ко зна докле, да у просторију није ушла амбасадор, госпођа Мери Хопкинс. „Је л` ја то чујем противљења мојих милих службеника што ћемо ангажовати Србина да заврши посао уместо њих који су спремни да учине све за краљевство?“, укипише се ова тројица кад су угледали ту жену змаја. „Господине пуковниче, да ли би Ви били спремни да овог тренутка одете доле и пронађете то што нам стоји као кост у грлу?“, упита војног аташеа, стојећи на пола метра од њега, а кад овај не рече ништа, она настави. „То сам и мислила“, потом пређе на следећег. „А, Ви, господине Роберт?“, како је и он ћутао, она настави. „Ћутите, браво. А Ви?“, постави питање трећем службенику, па како је и он ћутао приђе телефону наредивши секретарици да уведе госта. „Господине Трајковићу, добро нам дошли и хвала Вам у име свих службеника што сте прихватили да нам помогнете. Господине Стенли, представите госта.“
Стенли лагано устаде из фотеље са саркастичним осмехом на лицу. „Господо, представљам вам капетана Јована Трајковића, шефа обавештајне службе у Југословенској војсци“, направи кратку паузу, тек толико да погледа у амбасадора, која му климну главом да настави. „Ћутите јер вас је срамота што ће вам државу спасити овај „дивљак“ са Балкана? Сујета вам је заслепила очи да не можете да препознате младог официра који је спада у светску обавештајну елиту. Дозволите да вам представим господина Фокса, агента британске обавештајне службе - МИ6. Господине Фокс, молио бих Вас да изнесете план акције.“
„Хвала Вам господине Стенли. Ваша екселенцијо, господо“, поздрави их Јован. „По нашим оперативним подацима, вашег службеника је киднаповао милитантни део албанске организације „Комитет националног ослобођења“, којом командује Азри Ноча Фејзиу, харвардски студент. Последњи пут ова јединица је примећена у брдима, која су се налазила између села Србица, Клине и Глоговца. По нашем скромном мишљењу, у том рејону би требало тражити особу „Х“. За овај задатак предлажем нашег оперативца под именом Биби. Ми га зовемо Црни Медвед, а међу Албанцима је познат по имену Ари и Зи. Експерт за све врсте брава, говори четири језика, физички одлично припремљен, познавалац хладног и ватреног оружја. Ах да, умало да заборавим, перфекциониста у маскирању. Питања?“
„Можемо ли видети фотографије?“, упита пуковник Бренџис.
„Не“, одговори први секретар уместо Јована. „Господо, пошто више нема питања, замолио бих вас да кренете ка својим радним местима како би припремили све што је неопходно за ангажовање Биби. Господине Јоване, када можемо очекивати Вашег човека?“
„За два до три дана. Он живи у унутрашњости и са њим комуницирамо преко локалне полицијске станице“.
„У реду, Јоване. Како је госпођа Милена, да ли се опоравила од порођаја?“, одједном се заустави сетивши се нечега. „Ах, опростите. Ваша екселенцијо, хоћете доћи?“, позва Стенли амбасадора. 
„Изволите.“
„Ваша екселенцијо, господин Јован је недавно постао отац троје деце.“
„Да, чула сам. Преносим Вам честитке Њеног височанства. Просто смо задивљени таквим подвигом.“
 
VII
Још је било за вида кад у село уђе Михаило терајући моторцикл, који поједини сељани први пут у свом животу видеше. Већ код првих кућа за њим потрчаше деца којима није сметала прашина коју је то сокоћало остављало за собом. Домаћице, тек што су ставиле рубље да се просуши на пролећном сунцу, морале су га поново опрати због прашине коју Михаило начини. Кад се прикучио кући, упали полицијску сирену која подиже село на ноге. 
У двориште уђе турирајући моторцикл уз звуке полицијске сирене, а све је то чинио намерно да би их изненадио. Из куће је први изашао Тодор, богорадећи која то будала направи толику дреку, а кад угледа Михаила, поче викати да изађу и да виде ко је стигао. Станија и Тодор су га грлили дуго, а деца поседала на мотор чудећи се тој справи што ју је чича Мило дотерао.
„Види т њих“, Станија их стаде грдити. „А, што је дошао чича Мило, ником ништа.“ 
Михаило развукао осмех од ува до ува, срећан што их види све на окупу. „Е, мој Толе“, поче причу након што се поздравише. „Да знаш како човеку прија ова авлијска прашина више него ишта.“
„Ха-ха-ха, Мило, тек сад си то схватио?“, потврди Станија. „Да ми дају не знам шта да живим у Београду… Иди бре, ни за шта на свету.“
„Пожелео сам вас нешто“, обори поглед ка земљи, ућута. Тодор и Станија, приђоше, па га загрлише, као да су предосетили да му то треба. Приметише то и деца, притрчаше, па га и они загрлише. Тад је Михаило схватио, док буде имао овакву породицу, нико му не може наудити. Осети неку снагу, као да га васиона задојила, удахну дубоко, па издахни ваздух којим отера зло око ове куће.
„Пошто ми нина рече да сте били добри и вредни, водим вас сутра у Ваљево на ћевапе, а после на сладолед. Све вас водим на част“, док су се деца радовала, Михаило усмери поглед у правцу гробља. Станија, схвативши према коме су мисли биле упућене, приђе му и стави шаке на његова рамена и запева.
А, што ћемо љубав крити,
Кад ја морам твоја бити…
То вече, па све до јутра, Тодор и Михаило су попили флашу ракије и две црног вина. Ко год је те ноћи пролазио поред куће Тешића, могао је чути баршунасти глас сеје Станије, која је певала само тако, тад и никад више.
* * *
Ноћ уочи Ленкине смрти 
„Зашто ћутиш, сејо моја, ко ти срце узе, а љубав ти не узврати?“, питала је Станија, а она јој одговара: „Сејо моја, чувај ми га. Не дај му да срља, не дај му да се јуначи.“
„Ко, сејо моја мила?“
„Михаило, душа моја“, рече јој Ленка. „Али, мораш ми нешто обећати. Хоћеш?“
„Реци, Лело моја.“
„Не смеш му никад рећи да сам га волела као никог свог.“
„Нећу, Лело.“
„Хајд, отпевај ми ону моју.“
А, што ћемо љубав крити,
Кад ти мораш моја бити…
* * *
 „Сејо, реци ми, али искрено, шта ти је Ленка рекла ону ноћ?“, пијаним гласом упита је Михаило, на шта му она одговори песмом.
Ево, ову румен ружу
из мог скромног перивоја…
„Ти кријеш нешто од мене?“, питао је опет, гледајући је испод ока. Тодор га упитно погледа, на шта Михаило настави причати. „Сигуран сам… Ова кућа је пуна тајни.“
Кад остадоше сами, Михаило покрену причу око посла. „Толе, сад кад смо се отарасили оних будала, морамо озбиљно кренути у посао. Ено, види оне Живиће. Пре три године нису били ни близу, а види их сад. Старост брзо дође, ваља нам ову тројицу школовати…“
„Е-е-е, бата Мило, Милутин је моја брига.“
„А, од чега ћеш, а?“
„Па имамо нешто. Уштедели смо Станија и ја.“
„Јеси, за Београд“, распрши им жеље Михаило. „Уозбиљи се. Беч или Париз, тамо ће они да уче. Ишколоваће њих чича Мило, а после ћемо да их женимо.“
Заплака се Станија кад чу те планове.
Сутрадан, још ни свануло није, кад Михаило кроз сан чу лупање на вратима. Помисли да је Тодор, али се сети да су пили и да је он заспао на отоману. „Ево идем!“, одговори на лупање у врата, док је њему лупало у глави. „Ко је?“, сети се да прво пита па тек онда да отвори врата. „Јован је, Михаило“, кроз мозак Михаилу прођоше сва имена Јован, али овог се по гласу није могао сетити. 
„Који Јован?“, опет упита, да би добио коначан одговор. “Јован Трајковић, твој рођак.“
„А-а-а, па то си ти, роде“, рече му отварајући врата. „Ноћас смо мој побратим и ја малко попили, па сад нам мозак блокиран“, објасни му Михаило ту тренутну амнезију. „Ти иди у другу собу, одмори, па се видимо изјутра“, показа му где ће лећи окренувши се ка свом кревету. 
„Е-е, сачекај. Какво те спавање снашло“, врати га назад Јован. „Морамо одмах за Београд.“
„А? Какав те Београд снашао, идем бре да спавам“, упоран беше Михаило.
„Е, друже“, поче Јован да дрма Тодора, који тек тад угледа Јована. „Ко си сад па ти?“, упита га Тодор.
„Има ли ко овде да скува литар кафе?“, упита Јован. 
„У доњој кући је Станија. Ако ти она не скува, имаш мало ниже низ сокак кафану“, посаветова га Тодор. 
После попијене литре кафе, Михаило и Тодор дођоше себи непрекидно се жалећи да им бубња у глави и да никад више неће лизнути ракију. Причао им Јован нешто помињао неке Енглезе и Албанца, али њима то није допирало до мозга. Тек после подне беху спремни за разговор.
„Причај, рођаче, зашто си дошао“, упита га Михаило, а како је Јован ћутао гледајући у Тодора, Михаило му рече да слободно прича. „Он је мој побратим и упућен је у све моје послове.“
„Него, рођаче“, поче Јован нешто да завија. „Да те нешто приупитам. Јеси ли ти убио Биџу?“
„Ја!? Дај, Јово, је л` ти ја личим на убојицу?“, загледа му се Михаило у очи покушавајући да му проникне у мисао. „Види, рођаче, ако си дошао да ислеђујеш тамо су ти врата, капија је на десетак метара…“
„Чекај, чекај. Нисам дошао због њега. Не питам те тако. Тај човек нам је био од помоћи“, а каква је то помоћ била, Михаило је могао само да претпостави.
Михаило тад поче да вади фотографије на којима се могао видети повезаност Борка Тешића са страним обавештајним групама, а кад му предао извештај о извршеном масакру над породицом Петровић у селу Трбушница, Јован ништа не рече, само је ћутао. 
„Ако си дошао да ме врбујеш за неки посао, мој услов да га прихватим је расформирање кампа на Црном врху и оне две јединице које пљачкају народ“, изложи му Михаило услове.
„Јели то све?“, упита га Јован, након чега Михаило климну главом потврђујући да је то све. „Е, слушај ме сад. Имаш понуду од британске амбасаде да им завршиш један посао на Косову. Ја сам послат да те питам да ли прихваташ посао, па ако прихватиш из ових стопа морамо кренути за Београд. Детаље ћеш сазнати од њих.“
„Толе, шта ти кажеш?“
„Мило, ако се то плаћа, зашто да не. Је л`, пријатељу, која пара је у питању?“
„Добро ће бити плаћено јер им је част у питању. Прихваташ?“
„Прихватам.“
 
VIII
За Београд кренуше аутомобилом британске амбасаде. Михаилу је био под утиском онога што му Јован испричао о стању на Косову и о положају српског становништва. Сваки покушај Краљевине Југославије да спроведе закон на Косову, Албанци су одговарали терористичким акцијама у којима је највише страдао српски живаљ.
„Велику потпору Албанци добијају од италијанско-албанске иреденте, коју подржава италијанска влада. Твој задатак, ако га прихватиш, неће бити нимало лак.“ Проницљив беше Јован све време док му је причао шта га чека у овом послу. Михаило се ломио, пресабирао се. Заволео је он посао шпијуна, али је добро знао шта то повлачи за собом..
„Ма, Јоване, прихватио бих га радо, али шта ћу са децом…а и Тодор не може сам око имања, треба шљиве покупити…“
„О томе немој да размишљаш. Имаћеш добру плату којом можеш платити раднике“, рекавши му, Јован сачека Михаилову реакцију.
Узбуна у Михаиловој глави. Чудио се томе како неко може издвојити толике паре за неки тамо послић. Сумњиво му то што му Јован рече о којој своти се ради. Мало ли је двадесет пет хиљада фунти. Добре су то паре, малтене да виле сагради, аутомобил бољи од овог да купи. Ово је нешто крупно и опасно.
„Јоване, о чему се ради?“
„Треба да пронађеш једног њиховог човека. Има седам дана како не знају ништа о њему.“
„Хм, занимљиво. А где баш мене нађосте?“, питао је иако је знао одговор на ово питање.
„Питаш, а сам знаш одговор на то питање.“
У Београд су ушли по мраку тако да је возач лако терао аутомобил узаним улицама. Стигавши до амбасаде, капију им отвори човек у цивилу усмеривши их стазом ка делу дворишта где се налазио улаз у подземну гаражу, чиме се обезбеђивала тајност лица изван овог света. 
У гаражи се налазило пет аутомобила и три моторцикла, сви у врху у својој класи. Возач први изађе из аутомобила да би прво отворио врата где је Михаило седео. „Хвала Вам, господине. Могу Вам рећи да добро управљате овим сокоћалом с обзиром на посао који радите.“
„Јоване, провали ме твој рођак“, насмеја се Стенли.
„Мислиш да бих био онако упоран да је неки дилетант?“
„Господо, пратите ме“, рече Стенли, који крену ка лифту који их одведе на други спрат где се налазила сала за станке. „Господо, сместите се док ја позовем амбасадора.“
Док су чекали да им се придржи амбасадор, Михаило осмотри просторију у којој су се тренутно налазили. Намештај од резбареног дрвета, кожне фотеље и богати лустери, приказивали су сву величину британске империје. Около, поред зидова, постављене стаклене витрине са књигама на енглеском језику. У витрини, поред њега угледа Рат и мир од Толстоја, а било је ту још руских класика. Уметничке слике на зиду међу којима је доминирао портрет британске краљице Викторије.
„Господо, амбасадор Велике Британије, госпођа Мери Хопкинс“, најави је први секретар.
Михаило  је очекивао мушкарца, тако да се изненадио кад угледа витку средовечну жену, коју су красило лепо укусно нашминкано лице, уоквирено црном косом. “Ваша екселенцијо, господин Михаило Петровић, алијас Биби”, представи га Стенли на шта се Михаило поклони. “Моје задовољство, Ваша екселенцијо. Опростите на мојој несмотрености јер ми не рекоше ми да је амбасадор једна тако лепа жена, те дођох без цвећа”, извини јој се, па настави. “Волите цвеће?, отпоче конверзацију на течном енглеском језику што амбасадора изненади. “Да, волим орхидеје. Могу Вам рећи да сте ме изненадили вашим енглеским језиком који одлично говорите за једног сељака”. На ово јој Михаило одговори: “Михајло Пупин је сељачког порекла па се данас нико не либи да користи његове изуме”, амбасадор се насмеја намигну Михаилу левим оком које је само он приметио. 
“Ваша екселенцијо, одобравате ли да почнемо?”, обрати јој се Стенли, на шта она климну главом.   
“Господо, почињемо са припремама за мисију под тајним називом Маестрал, а односи се на спашавање службеника британске амбасаде и дипломатске поште. О детаљима ове мисије ван ове просторије, упознат је господин Тодор Симић, чију потписану изјаву и заклетву о чувању тајне имамо депоновану овде”, извади лист папира који предаде амбасадору како би се уверила у веродостојност документа. “Господине Михаило, питаћу Вас овде пред присутним сведоцима да ли пристајете да одрадите овај посао за нас”, а кад Михаило даде потврдан одговор, Стенли га позва да потпише приступна документа, а након тога му уручи ташну у којој су се налазила документа која су се односила на посао.
“Наредна два дана бићете под нашом заштитом. Пребацићемо Вас на тајну локацију, коју ћете убудуће користити кад год сте у Београду. Ноћас добро проучите документа. Сутра Вас чека обука у управљању аутомобилом”, изложи му план Стенли. “Све време трајања мисије бићете са мном на вези. Питања?”
“У акцијама користим своје наоружање, навикао сам се на њега. Једино што ми недостаје је разбијач звука и оптички нишан”, упозна их Михаило са стањем личног наоружања.
“На локацији, где ћемо вас пребацити након састанка, налази се наш човек који ће Вам помоћи око унапређења на Вашем наоружању.”
“То је све”, заврши Михаило.
Након што се поздравише са амбасадором, кренуше лифтом ка гаражи. Аутомобилом је управљао Стенли рекавши Михаилу да легне на седиште и да се не диже док му он не каже. Возили су се нешто преко сат времена, да ли с намером или је та локација била далеко, није могао одгонетнути. Само је осетио кад се аутомобил зауставио и крајем ока видео човека обученог у црно са балаклавом на глави. Стенли отвори прозор аута рекавши му нешто што Михаило није разумео, а затим прођоше кроз велику гвоздену капију, која баше, ако не иста, онда бар слична оној испред амбасаде.
“Можете устати”, рече му Стенли, а кад се подигао виде да су опет у некој гаражи, која је да ли случајно или намерно била идентична оној у амбасади. Из аутомобила пређоше у лифт, а Стенли уради нешто што потврди Михаилове сумње да се све то одиграва на једном те истом месту. Стенли убаци кључ у браву и лифт уместо горе, крену доле, три спрата ниже.
Изашавши из лифта, Стенли га му показа собу, а потом га упозна са оружаром од којег ће Михаило научити доста тога, па чак му и урадити неке модификације на брзометки. 
„Господине Михаило, предложићу Вам неке измене на Вашој брзометки. Видите, пушка је гломазна и у сваком тренутку Вас могу по њој открити, јер са оваквом пушком се не иде у лов“, Михаило је само ћутао док му је мајстор образлагао зашто треба дирати нешто што је до сада добро функционисало, али кад му показа кофер са расклопљеном брзометком, Михаило је само зинуо од чуда. „И Ви тврдите да можете и моју брзометку преправити на исти начин?“, а на Михаилово питање мајстор му одговори да може добити већ прерађену пушку, пошто је претходно добио потврду од Стенлија који се налазио иза Михаила. „Видите, у коферу имате расклопљену пушку, разбијач звука и оптички нишан. Пушка се монтира за пола минуте, а добро обучен војник и за краће. Можете пробати.“
Лако ју је Михаило склопио и расклопио, па кад је склопио још једном, упита их да ли може да је испроба. „Наравно“, одговори му мајстор притиснувши дугме да би се истог момента зид, испред којег су стајали, померио и пред њима се указа стрељана дуга око километар. „Предивно“, би све што је могао рећи. Задржао се још пола сата испробавајући брзометку са оптичким нишаном и без, да би Стенли и мајстор остали задивљени његовим стрељачким способностима. 
„Ако Вам није проблем, преправите и моју пушку“, замоли Михаило мајстора. „Чекаће вас овде сутра у подне“, одговори му мајстор на питање.
Кад се коначно сместио у собу, неко покуца на врата, на што Михаило позва тог да уђе, на вратима се појави Стенли. „Биби, ја сам у соби до Вас, па ако Вам буде шта нејасно позовите ме слободно да то разјаснимо, је л` о кеј“, на шта му Михаило климну главом.
Кад је напокон остао сам отвори прву коверту, најтању. У њој се налазио опис задатка.
Господине „Х“,
од данас сте агент Енглеске обавештајне службе - Ми6. Ваше име и презиме је исписано у дипломатском пасошу, који се налази у другој коверти. Ви сте по занимању инжењер геодезије, који је на Косово дошао да испита налазишта лигнита.
Задатак:
У редове албанских терориста инфилтрирао се турски агент под именом Туркоглу Али Хатман. По лоцирању имате га ликвидирати и одузети му сва документа која код њега пронађете.
Опрема и наоружање: 
Сва опрема Вам се налази на адреси Краља Милана, број 7, други спрат, стан 8.
Аутомобил марке ролс ројс, паркиран у гаражи „Гундулућев венац“.
Веза са централом Тодор Ристић - капетан Јован Трајковић.
Срећно
Сер Роберт Мичам, директор.
У дебљој коверти налазио се дипломатски пасош на име Robert Gijom Landers, ружан лик до зла Бога, помисли Михаило кад га угледа. Маскирање му није био проблем, шта више, обожавао је да се претвара у разне ликове. 
Док је још био кући, једном се маскирао у просјака. Једва је извукао живу главу јер га комшије појурише моткама вичући за њим да им је доста лопова и мешетара. Срећа те је био брз, па им утекао ка потоку где се на брзину отарасио маске. Тодор, знајући да је то он био, смејао се говорећи му да је једно велико дериште.
Биографија:
Роберт Гијом Ландерс, инжењер геологије, рођен 13. марта 1899. године, Перт, као треће дете Гијома и Елизабете. Отац Гијом је био запослен у локалној самоуправи, а мајка је била домаћица. Поред њега су имали још четворо деце: Дајану, Гертруду, Симсона и Рудолфа.
 
IX
Сутрадан, или већ шта је било, Стенли га одведе до оружарнице где га чекала његова прерађена брзометка спакована у кофер са свим додацима. Наредна два дана Михаило је прошао обуку у управљању аутомобилом. На крају, преузевши аутомобил, одвезао се до адресе где се налазио изнајмљен стан на име Роберта Гијома Ландерса, господина риђе косе, наочара на врх носа, обученог у смешно одело за сафари. 
Беше то двособан скромно намештен стан, о којем се старала старија госпођа, која се Михаилу представи као Савета. Знао је Михаило добро да је она службеница амбасаде и да је своје шефове извештавала о његовом сваком покрету. У стану се није задржао, тек толико да види шта се у њему налази. Не желећи да губи време, крену на пут након сат времена по доласку у стан. “Госпођо Савета, неће ме бити месец дана”, саопшти јој Михаило. “Ако неко буде питао куда сте отишли, шта да кажем?”, а он јој рече да ће бити десетак дана у Дубровнику, а потом ће у Опатију. 
Након што је у аутомобил потрпао све ствари, реши да се провоза Београдом пре но што се смрачи. Од самог поласка, од стана, приметио је да га неко прати у црном мерцедесу. У једном моменту је помислио да је параноичан, али након неколико тестирања, потврди своју сумњу. У први сумрак крену ка Авали преко Јајинаца. Био је Михаило вичан управљању аутомобилом, него за време обуке није хтео да избаци све карте на сто. Пре две године је био на обуци у управљању аутомобилом код друга са факултета. Будући да се он такмичио у брзинским вожњама, Михаило није могао наћи бољег инструктора од њега. 
Пењао се ка Авали максималном брзином, тако да је пратиоца за кратко време оставио иза себе. На једној кривини се заустави и крену назад истом стазом, али са угашеним светлима. Кад је мерцедес био на десетак метара испред, Михаило нагло убрза и на пет метара упали фарове који заслепише пратиоца поред којег пројури ролс-ројс у пуној брзини. Михаило је иза себе чуо стравичну ломљаву гвожђурије. Сишавши са Авале наставио је лаганом вожњом. На прилазу Јајинцима крај њега прође санитетско возило у пратњи полиције са упаљеном сиреном и ротацијом. Касније је сазнао да је то био британски војни аташе.
Како утврди да ће му пут ка Косову аутомобилом бити несигуран, сврати на Бањицу код Радомира, код којег остави аутомобил, да би пут наставио са два коња, једног узјаха, а на другог претовари опрему. Радомир је аутомобил прекрио кукурузовином, тако да нико није могао посумњати шта се налази испод ње. 
Од Радомира крену ка Косову путем који га водио преко Аранђеловца. Јахао је све до сванућа, па како беше уморан, заустави се у једном забрану да нешто презалогаји, а и да коњи предахну. Како би уморан мало задрема да би у неке доживео непријатно буђење од стране Црне Удовице. Знао је Михаило да га она прати још од кад се спуштао низ Степојевац. 
„Дуго ти требало да ме сустигнеш. Оматорила си, Драгиња, а са годинама си постала трома и несигурна”, погађао је речима баш тамо где је била осетљива, на године.
На те увреде једино што је могла урадити било је шутирање у ноге наређујући му да устане. Михаило, не желећи да јој се повинује, настави да је уништава речима. „Ниси могла задржати оне твоје сецикесе, а на Станка си кидисала. Добро је да те на време прозрео, Драгиња, црно ти се пише“, био је довољно да само једном скрене поглед у страну да  Михаилу из рукава у шаку склизне мали нож који он баци ка Драгињи. Зауставио јој се између два ока. Била је мртва и пре но што је схватила где је погрешила. 
Михаило је пренесе до ивице јаме, гурнувши је унутар, где су је гладне змије једва дочекале.
* * *
Дуго је звонио телефон на другој страни, да би на крају службеник британске амбасаде задужен за безбедност, Роберт Смитсон прекинуо везу. Устаде са столице, па опет седе, загледа се у телефон. Нервозним покретом ухвати чашу са вискијем па како би празна он љутито баци у супротни ћошак. У неке зазвони телефон, сабра се и подиже слушалицу. Са друге стране, учини му се, да је био змај који бљује ватру, не би био тако срдит, али овај…
„Ноћас смо изгубили два оперативца због Ваше неспособности“, почело је прво полако, бираним речима, а онда је кренуло жестоко. „Кад сам те питао како ти тај изгледа, ти ми рече да је приглупа сељачина и да ћеш с њим лако изаћи на крај“, беснео је лорд Велингтон. „Знаш ли ти с киме сте се ухватили у коло?“, сачека трен да му Роберт да одговор. „Траљав си, до зла Бога си траљав“, са друге стране се зачу једноличан тон, што је значило да је веза прекинута.
Добро је знао шта га чека у наредних дванаест сати, стога Роберт укључи резервни план не би ли спасио што се спасити може. Изађе из канцеларије не рекавши секретарици куда ће. Код првог скретања у други ходник, поново уђе у своју канцеларију, али кроз врата за која његова секретарица није знала. Лагано подиже слушалицу и чу разговор.
„Да“, препознао је глас лорда Велингтона.
„Овде Мели. Отишао је код првог.“
„Код првог, кажеш. Добро, хвала ти Мели. Бићеш награђена.“
После овога упути се ка првом секретару, испричавши му све о тајној организацији Сторм. „Буде ли се Бибију нешто десило“, унесе му се у лице Стенли подигавши шаке ка његовом врату, „лично ћу те задавити овим рукама. Губи се!“, дрекну Стенли, да се чуло чак до амбасадоровог кабинета.
* * *
Након ова два покушаја његове ликвидације, Михаило се сакри у пећину у којој су Танкосић и он провели ноћ, за коју је мали број знао, а у животу их остаде двојица, Јован и он. Бар ће одагнати сумњу ако га овде нико не буде узнемиравао. Крену узбрдо, вукући за собом три коња који су упорно махали репом терајући муве. У том махању деси се да и су Михаила закачиле репом. На путу ка пећини налазила се једна мало већа у коју комотно стадоше сва три коња, а са горње је имао добар преглед, будући да је била десетак метара удаљена. Будући да је било лето, олистала шума га добро сакривала од нежељених погледа. Сместивши се на самом улазу, крену да прави друга документа. Није прошло ни пет минута, зачу неко шушкање. У први мах помисли да је нека дивља животиња, али како није зачуо режање, реши да се за сваки случај сакрије у унутрашњост пећине.
„Ау, траг му његов, где се сакрио?“, питао се Јован. Да га дозива није смео , јер ко зна ко га све тражи. Михаило сачека још неки трен како би био сигуран да је Јован дошао сам, па кад се увери да је све у реду, тек онда изађе из скровишта.
„Рођаче, шта се збило?“
„А, бре, јурим за тобом цео дан. Слушај, проваљен си. За петама ти је британско тајно удружење Сторм. Том удружењу не одговара мир на Косову. Од Албанаца добијају опијате по повољној цени, а у случају завођења реда и закона, губе све то.“
Све је то Михаило знао, али не хтеде га прекидати мислећи да ће добити неке нове податке. „Чувај се, Михаило“, рече му Јован. „Никоме не смеш веровати. Идем сад.“
„Добро пошао“, поздрави га Михаило. Само што је одмакао, довољно да му види леђа, Михаило се спусти до коња да би се упутио ка планини Миџор, код баба Мице, која се ту преселила након што је сазнала како су Станко и Спасенија завршили. Једино је у Михаила имала поверења.
„Добро ми дошао, сине Мило“, поздрави га баба Мица, након што јој приђе на видокруг. Након што је презалогајио, Михаило јој исприча откуд он овде и где је кренуо.
„Нећу те кудити, а ни подржавати. Ти најбоље знаш шта ћеш чинити. То је добро што си се посветио оним сирочићима. Него, имам овде мантију једног монаха, мислим да ће ти одговарати. Начини се у монаха, јер те нико не очекује у томе.“
* * *
Секретарица Мели се обрадова прочитавши цедуљу у којој јој пуковник Бреџис заказао сусрет у хотелу Москва, соба број 156, у уобичајено време.
До хотела је стигла таксијем, а до собе се испе лифтом. Беше узбуђена као шипарица док је прилазила соби. Полако отвори врата дозивајући љубавника мачкастим гласом. „Где је моја куца…“, беху то њене последње речи након чега се чуло так-так-так.
 
ГЛАВА ПЕТА
I
Невреме, које га пратило од Прокупља, у једном моменту се појача, тако да је застао како би пронашао неко скровиште да се одмори и мало осуши. Донекле, ово невреме му је и помагало да се неприметно убаци на територију Косова. По инструкцијама, следећа станица је кућа Симеона Караклајића, у Зубин Потоку, насеље Угљаре. 
Ни други дан невреме није спласнуло, али, како је већ каснио, не хтеде да застајкује. У седлу је дремао и јео, једино би застао да нахрани коње. Баба Мица му је справила неке травке, за њега и коње, које су им одржавале снагу.
Био је то трећи дан од како је изашао из Београда. Тек што је свануло, извади карту да покуша одредити где се тренутно налази. Изненади се кад од варошице, која је била на пола сата јахања, утврди да је Зубин Поток. У варош је ушао са источне стране тако да је кућу Симеона Караклајића, брзо пронашао. У дворишту угледа млађу жену, забрађену у мараму, где пере веш на бунару. Михаило јој назва Бога, на шта она ништа не рече, погледа га и побеже у кућу. Не прође много, кад из куће изађе крупан постарији човек, обучен у сукно, гуњ пребацио преко рамена, за кога Михаило процени да је то Симеон. „Изволите, ко Вам треба?“, обрати му се Симеон. 
„Треба ми ковач. На овом ми задња лева хлапће, а у овог што је под теретом, све четири“, Кад Симеон чу јавку, потрча преко дворишта да пусти госта у двориште. „Добро сте одабрали, ми у кући имамо ковача. Сад ће мој унук то одрадити“, распричао се Симеон. „Ђорђе, о-о-о Ђорђе!“, дозивао Симеон унука. Не би задуго када се на вратима појави дечкић од неких једанаест година. „Ходи, снаго дедина, поткуј де ове коње“, причао му док је Михаило скидао опрему са коња. 
Лакну Михаилу кад га уведоше у топлу кућу која је била пуна деце. У ћошку, поред деце, угледа ону жену са бунара. Било је ту седморо деце, четири дечака и три девојчице. Код шпорета стајала је једна старија жена, мешајући варјачом нешто у лонцу. Ту за столом беху у два монаха.
„Помаже Бог!“, ослови их Михаило, на шта она деца скочише на ноге, те једно по једно стадоше целивати му руку. То Михаилу беше необично тако да у први моменат није знао шта да ради. Погледа у ону двојицу на шта му они климнуше главом говорећи му да је то овде обичај.
„Добро Ви нама дошли, оче Тадеј“, поздрави га Симеон кад са унуком уђе у кућу. И дечак приђе Михаилу, те му целива руку. „Оче“, посаветова га домаћин, „идите у собу да се преобучете, све Вам је то мокро. После ће снајка да то просуши.“
Након доручка, Симеон их почасти ракијом и вином.
„Симеоне“, обрати му се Михаило. „Дозволи ми да почастим децу“, на шта му он климну главом. Михаило иза појаса извади кесу са дукатима и сваком од деце даде по један, а они му опет целиваше руку.
* * *
Да је икако могао, Јован би то јутро радо заменио за пет дана годишњег одмора. Телефони су се усијали од силне звоњаве. Секретарица више није знала коме ће пре и по ком приоритету да пребаци везу. Звао је председник министарског савета, министар полиције, Стенли и ко још не. Полиција је блокирала цео град, а како ни њих није било довољно, ангажовали су и војску. Прво је собарица открила леш службенице у британској амбасади, а два сата касније у слепој улици пронађен је леш Роберта Смитсона.
Стенли, први секретар британске амбасаде, први пут је у својој каријери осетио да му ситуација измиче контроли. Тесно му беше у канцеларији, нервозан што мора да чека резултате са терена, а не да их он прикупља, стога оде на само њему познату локацију на Теразијама, одакле је изашао обучен у традиционално српско одело. Упути се ка Калемегдану где је глумио Србина који је дошао да се прошета престоницом. То провођење је потрајало све док се није смркло. Таман реши да крене натраг, кад примети Бренџиса у друштву човека чију је биографију Стенли добро знао. Био је то познати професионални убица, мајстор у свом послу, Арт Кларк, пореклом Ирац. Није му требало да сабере два и два па да закључи да је доведен да елиминише Бибиа. Вративши се у канцеларију, позва Јована да му саопшти ко је стигао у Београд и по каквом задатку. 
Јован не рече ништа, заћутао је неко време па изнесе своје мишљење. „Стен, предлажем да што мање причам о тој мисији. У овом граду и зидови имају уши.“
„Слажем се.“
* * *
 „Оче Тадеј“, зачу Михаило куцање на вратима. „Време је да кренемо.“
„Ево долазим“, одговори му човек у монашком оделу пакујући последње ствари.
Још једном баци поглед по соби, проверавајући да није остао неки компромитујући детаљ који би одао мисију. Кад се уверио да је све чисто, упрти торбе, пухну у лампу и изађе у дневни боравак у којем су га чекала два монаха, обучени у избледелу одору, на глави скуфија, а на ногама војничке цокуле, за које кажу да је једина обућа у којој можеш ходати Косметом. Наоружани пушкама, пребачене преко рамена, изађоше у ноћ, црну као да ју је ђаво створио, повремено прекидану муњама. Један од монаха се звао Драган Караклајић, а други Петар Симоновић. 
„Добро је што је `вако“, рече Петар. „Лако ћемо доћи до манастира. Албанци не излазе нигде по `ваком времену. Симеоне, остај нам с Богом“, махнуше честитој старини, а онда ова чудна колона од три коњаника и четири коња, један за другим кренуше ка планини. Циљ им је био манастир Будисавци, који ће Михаилу наредних дана бити база.
„Предлажем вам да пушке држите у рукама како би га на време употребили“, упозори их Михаило. Чудан им беше Михаило који ништа није препуштао случају. Тек што кренуше узбрдо, Михаило заустави коње, сиђе и старим џаковима, које је добио од Симеона, обложи копита, а њушке им веза канапом, што предложи и њима да исто ураде.
„Је ли нам потребна толика тајност?“, упита га Драган.
„Да сте доживели што и ја, ви бисте пузали“, објасни им Михаило. „Ако нећете, е онда продужите испред мене, а ја ћу за вама“, на шта њих двојица исто урадише знајући колико је његово искуство.
Михаилова нова улога је била смештена у лик руског монаха Тадеја, који је дошао у ове крајеве како би истражио порекло српских манастира. То је била прича за неупућене, а стварни задатака је био исти, као кад је кренуо аутомобилом. Штета, таман је почео да ужива у вожњи аутомобилом и баш тад је морао неки тамо да га предрибла. Дакле, задатак је био да пронађе службеника британске амбасаде и документа која би могла угрозити безбедност Велике Британије. То је био примарни задатака, а други је био пронаћи турског агента, Борка Тешића, у лику Туркоглу Али Хатмана, и ликвидирати га. Кад је питао Јована да ли зна ко је Туркоглу, он је само ћутао, што је Михаило схватио да је Борко пуштен низ воду.
Пут којим су кренули водио је преко територије под контролом албанских ирендетиста. Имали су они и безбеднији пут, који би прешли за два до три дана, али Михаило није имао толико времена. Носио се он са њима још деветсто петнаесте и шеснаесте, кад је од војводе Вука добио задатак да крене испред свију и да чисти пут од Арбанаса, како би народ и војска безбедно прошли туда. Обучен у црно, на глави балаклава из које су се само очи могле видети. „Ari i Zi“ (Црни Медвед), како су га Албанци звали, почистио је све који су били на путу којим је пролазио краљ и народ.
У једном тренутку, Михаилу се учини да иду сувише споро, упозоривши их да се преко ове територије морај брже ићи. Погледа на сат, тек што је прошла поноћ, а до следеће везе у Осојанама, има још пет сати. Како виде да ова двојица не реагују на његову примедбу, подбоде коња који пређе у лагани кас. Кад он убрза, кренуше и они за њим. 
Михаило је непрекидно био на опрезу. Ништа није препуштао случају. Поред тога што је пут био тежак, пун серпентина, стена и пећина у којима су се налазили скривени Албанци, чекајући путнике намерника да их убију и опљачкају. Такве су прилике биле овде. 
У једном моменту севну муња чији један зрак обасја цев пушке на десетак метара испред њих, само трен који Михаилу би довољан да опази Албанаца у пећини. Михаило скочи са коња, прође пећину изокола, па се попе на стену која ју је надвишавала. Како није видео овога, баци мали камен испред њега да би изашао мало, али таман толико да га заскочи и да га ликвидира. Пролазећи поред пећине, Драган и Петар видеше беживотно тело, крај чије главе беше мала локва крви. Ништа не рекоше, само су се погледали схватајући да поред себе имају опасног обавештајца, који је срећом, био на њиховој страни. 
У Осојане су стигли у тачно заказано време.
* * *
 „Слушај ме добро, Бренџис“, чуо се љутит глас лорда Велингтона. „Још си ми ти остао у кога се могу поуздати. Је л` ме слушаш?“
„Да, ту сам.“
„Како знаш и умеш, Кларка ћеш пребацити у Приштину“, а онда крену да му набраја превозна средства. „Аутомобилом, моторциклом, на коњу, уопште ме не занима.“
„Јасно, шефе.“
„Него, реци ми, како ти је Рози?“
„Исто. За који дан очекујем још једну туру лекова“, објасни му Бренџис. Рози Бренџис је супруга војног аташеа која болује од једне врсте леукемије. Болест у последње две године стагнира захваљујући лековима које им лорд Велингтон шаље из Лондона.
Лорд Велингтон, иако у седмој деценији живота, био је још увек крепак и виталан, висине метар и деведесет, смеђе косе, срцоликог лица које је ружио кукаст нос на врху којег је стајао монокл. Био је један од ретких људи са карактеристиком радохолика који је рано устајао и касно легао. Радно време је проводио или у боравку поред камина, или у кабинету, одакле је руководио пословима. 
Богатство му се мерило на милијарду фунти, а био је познат као најбољи трговац опијатима. У свом поседу је имао велики број акција у фабрикама за производњу опијата.
Све време уз њега је била верна пријатељица, женка шкотског овчара, којој је, његова ћерка, дала име Рона.
У вили је живео сам. Пре четири године, супруга Мери и ћерка Гленди, настрадале су у саобраћајној несрећи у швајцарским Алпима, под неразјашњеним околностима. Од послуге је имао батлера Грејема, којег је лорд више сматрао за пријатеља, него за радника. 
Био је трећа генерација Велингтона која се бавила производњом челика, а прва по производњи опијумског мака, који му је доносио милионске приходе.
* * *
 „Хало, Бренџис овде.“
„Реците, господине?“, одговори му батлер Грејем, господин у шестој деценији живота, атлетске грађе, округлог лица, риђе косе, нешто преко два метра висине. Мало ко је знао да је био мајстор борилачких вештина.
„Да ли је лорд ту?“
„У клубу је. Зовите за два сата.“
Све је то Стенли чуо, као и све друге разговоре, чак је могао прислушкивати и амбасадора. На овај корак се одлучио након мистериозних убистава службеника британске амбасаде. Уређај је имао функцију снимања разговора тако да их је могао касније преслушавати.
Након два сата, Бренџис је поново позвао Лондон. „Бренџис овде, лорде јесте ли Ви?“
„А ко би био? Причај,“
„Роба је пре сат времена кренула на пут.“
„А, ко га прати?“
„Трампл, господине.“
„Одлично, он је човек од акције. Прати ситуацију и редовно ме извештавај.“
Кад се зачуо једноличан тон, Стенли скиде слушалице размишљајући на који начин да обавести Бибиа о доласку Килера. Знајући да је времена све мање, сиђе у гаражу, упали моторцикл и крену ка Трнову. Ако је ико знао где се Михаило налази, знао је Тодор.
* * *
Ту ноћ на Трново се проли кише више но у претходних сто година. Провалу облака пратила је грмљавина и јак ветар. Док су сви спавали, Тодор је кроз прозор пратио шта се дешава напољу, питајући се где ли се Мило налази сад, да ли је у топлом, да ли је сит. Било му жао и младих стабљика шљиве које њих двојица засадише овог пролећа. У неке примети неку особу где на коњу уђе у двориште. Помисли да је Михаило, потрча ка вратима да их што пре отвори да му побро не кисне, али кад отвори врата испред њих се појави нека старија жена, која за дивно чудо би налик Петрији.
„Ти си Тодор?“
„Да.“
„Ја сам баба Мица, чуо си за мене. Ево ти ова хартија. То ти је Михаило послао. Ајд у здравље.“
Како је дошла, тако је и нестала.
* * *
Размишљајући којим превозом да се упути ка Трнову, одлучи се за моторцикл  обзиром да је с њим могао проћи куда аутомобил не може. У својој војничкој каријери, Стенли није толико брзо возио моторцикл као ту ноћ. Где год је могао проћи, туда је прошао, преко ливада, потока, кроз забране. У једном трену, кад је био наспрам Степојевца, приметио је фарове аутомобила.
У Трново је стигао за сат времена. Тек што је покуцао на врата, на њима се појави Тодор.
„Добро вече. Ноћас ми је медвед однео три јагњета“, рече Стенли јавку.
„Код мене их има пет. Уђите“, позва га Тодор.
„Нека, други пут. Слушајте ме добро. Како год знате и умете јавите Бибиу да је на Косово стигао Килер.“
„Шта то велиш? Стигао Килер“, заледи се Тодор јер је добро, из Михаилове приче, упознао ту белосветску битангу. „Сачекајте, да пробудим своју супругу.“
За кратко време се Тодор припремио за пут. Хтеде узети њихов моторцикл, али му Стели понуди његов. „Узмите мој моторцикл, бржи је. Ја ћу се вратити старим.“
Чим је сео на други моторцикл, Тодор је осетио разлику у удобности, а кад га потерао, осетио је разлику и у брзини. До Зубин Потока ниједном није стао. Знајући да аутомобилом управља човек из београдске полиције, који ће до Космета проћи без задржавања, терао је моторцикл путем којим год је могао проћи. До Зубин Потока је стигао за четири сата. Заустави моторцикл испред куће Симеона Караклајића. 
* * *
Трампл је на назначену адресу на Дорћолу стигао у тачно одређено време. Позвонио је два пута кратко и једном дуго. Врата је отворио Бренџис. „Уђи“, рече му склонивши се у страну уђе, а онда једном ногом закорачи у ходник погледавши да га није ко пратио, па кад се увери да је све чисто, затвори врата.
Пошто је од Бренџиса добио инструкције, Трампл први сиђе и седе у аутомобил. Килер се појавио десет минута касније. Био је то, како га Трампл оценио, господин тек зашао у четврту деценију живота, висине око метар и седамдесет, широких рамена и јаких мишица, шаке необично крупне. Црте лица правилне, очи проницљиве, коса риђа. Све време је држао саркастичан осмех на крају усана. У аутомобил уђе брзо и то на задње седиште. Десном руком, у којој је држао цигару, показа му да крену на пут. „Добар дан, господине“, поздрави га Трампл, на шта овај ништа не рече. До краја пута не прозборише ни реч више. Стигавши до Косовске Митровице, на раскрсници пута за Србицу и Зубин Поток, Килер му показа руком ка Зубин Потоку. Кад стигоше испред куће Симеона Караклајића, Килер га додирну за раме дајући му до знања да се заустави. Трампл погледа на ретровизор угледавши га где на пиштољ монтира разбијач звука. У једном трену сусретоше му се погледи, да би се Трампл заледио јер у свом животу није видео такве очи, беживотне, које никоме не опраштају. Килер препозна страх у Трампловим очима, стога реши да се нашали с њим уперивши цев пиштоља у њега и рече „кш“, имитирајући пуцањ. Трже се Трампл, а овај се насмеја изашавши из аутомобила као да иде у позориште, а не да убије.
Хладнокрвнијег убицу од овог Трампл у својој каријери није видео. Тек што уђе у двориште, на кућним вратима се појави Симеон.
„Помаже Бог!“, на шта Килер без трунке емоције испали метак који Симеона погоди између очију. Честита старина се стровали на земљу и више се не јави. Из куће истрча најстарији унук, Ђорђе, са пушком на готовс, али храбри дечак није имао никакве шансе против хладнокрвног убице. Тек што је искочио на доксат, пресрете један метак, који га погоди међу очи. Уђе у кућу у којој су две жене стајале испред деце. Килер ухвати најмлађу девојчицу за косу, грубо је одвојивши од мајке. „Где је?“, питао их је држећи уперену цев пиштоља у девојчицину главу. Како не доби одговор узимао је децу, једно по једно, док их није све поубијао. Жене је оставио у животу. Излазећи напоље, за њим крену мајка те деце. Заустави се код Ђорђа, и таман да се докопа пушке, убица се окрете и једним метком је обори поред сина. 
Након овог крвавог пира, мислећи да старица неће имати петљу да ишта предузме, Килер се упути ка аутомобилу да би зауставио глас, одлучан и звонак. Нешто му рече та баба, али иако није разумео језик ових дивљака, окрену се и у истој секунди од њега и ка њему крену метак. Њега је метак погодио у десно раме, а њу право у срце. 
„Почео сам да старим“, помисли злочинац. „А све је то због моје самоуверености и што нисам послушао Али-Хасана, који ме упозорио на ове дивљаке.“
* * *
Није Тодору дуго требало да схвати да је закаснио. Не часећи, окрену моторцикл, па се упути ка манастиру. Кроз Михаилову причу добро је упознао сву бескрупулозност професионалног убице, знаног по надимку Килер.
До манастира је стигао за мање од сата. Чим су га увели, један од монаха га упита кога тражи, а Тодор, будући да није знао како га овде зову, он објасни по лику, што им је и тад било непознато.
„Аман, браћо“, на крају поче запомагати. „Позовите ми било кога, вама је живот у опасности. Овамо се упутио Килер“. 
У неке из правца зграде где су биле келије појави се Михаило. Угледавши Тодора нешто га лецну, помисливши да се нешто десило кући.
Ускоро им исприча све што се догодило са Симеоном и његовима.
„Тодоре, хајде ти кући. Ја ћу тог скота средити.“
 
II
Монаштво манастира Будисавци о Михаилу су слабо шта знали, сем да је руски монах који је дошао са Хиландара да прикупи материјал за књигу о српским црквама и манастирима на Косову и Метохији. Ни игуман Стефан, старешина манастира, није знао ко је Михаило. 
Михаило и игуман Стефан су причали скоро два сата о Космету, о историји Срба и српске државе. Посебно су се дотакли тренутне ситуације, која ни мао није била ружичаста.
„Тадеј, могу само да ти упутим честитке на таквом познавању историје српских средњовековних манастира на овим просторима“, рече му игуман на руском језику. „А уз то и перфектно познавање српског језика. Говорите ли још неки језик?“
„Да. Немачки, енглески, француски и албански“, одговори му Михаило.
И ко зна докле би тај разговор трајао, да га не прекидоше она два монаха, који рекоше да отац Тадеј треба да се одмори.
У наредним сатима, с обзиром на тренутну ситуацију, направише нови план деловања у манастиру и ван њега. Сву тројицу је потресла вест о страдању Симеона и његових. „Морамо бити опрезни у разговору са монасима. Видите како су лако дошли до Караклајића“, упозори их Михаило. 
„Колико верујеш Тодору?“, упита га Драган. „
„Тодор ми је брат, и више од брата. То добро запамтите.“
Док су разговарали, Михаило примети сенку испод врата. Показа им руком да наставе да причају, а он лагано устаде са столице пазећи да којим случајем не зашкрипи. Како је био у чарапама, неприметно је пришао вратима нагло их отворивши. Испред врата угледа младог монаха којег ухвати за одору и убаци га у келију. Све је то трајало тако брзо да оној двојици остадоше уста отворена, дивећи се снази и спретности Михаиловој.
Михаило приђе монаху, који је био мршав и ситан, без иједне длаке на глави, погледа га у очи у којима је видео активног корисника опијума. Подиже га једном руком у вис упитавши ову двојицу да ли га познају, а кад ови рекоше да га први пут виде, Михаило га баци у ћошак келије.
„Шта си радио код врата и ко те послао?“, упита га Михаило на шта је овај само ћутао. „Добро. Драгане, држи му руке, а ти Петре гледај да неко не крене ка нама.“ 
Ако је и мало посумњао у Михаилову одлучност да испита ко је он, млади Албанац се саркастично смејао, пркосећи им. Међутим, кад му Михаило стави осам кратких прутића између прстију, благо их притисну, на шта се уљез и даље смејао.
„Последњи пут те питам ко те шаље?“, сачека један трен да види да ли ће се тај предомислити, па како настави ћутати, Михаило му стегну прсте па попусти стисак. „И?“, па како је тај и даље ћутао, Михаило, стеже да се у једном моменту зачуло крцкање костију на шакама.
„Јебем ли вам мајку српску. Све ћемо вас поклати...“, на шта му Петар, уз Михаилово одобрење, опали шамар да је овом звонило у ушима.
„Где кријете Енглеза?“
Албанац је и даље ћутао.
„Добро“, опет ће Михаило. „Вежите му руке и ноге.“
Док су га њих двојица везали, Михаило му стрпа у уста неку смрдљиву крпу. „Драгане, скини му панталоне и гаће.“
Кад је Михаило узео каму и почео је оштрити о каиш, Драган и Петар схватише, а не задуго и Албанац, шта је наумио да му уради. Сва тројица су мислили да Михаило блефира, али кад му приђе и боцну га врхом каме по стомаку, схватише да се не шали.
„Имаш ли помагача у манастиру?“, упита га пошто му извади крпу из уста.
„Има, има… све ћу причам само не кастрира“, поче да плаче. „Моја отац је ту.“ 
„Који?“, упита га Драган?
„Онај што ћути.“ 
„Који је тај?“, упита их Михаило.
„Има један монах што је глувонем“, рече Петар. „Сад ћу га довести“, како то рече, Петар изађе да би се брзо вратио водећи маторог Албанаца. Кад је угледао сина везаног и без гаћа, поче да галами, да им псује мајку српску. „Јеси ли издао?“
„Реци матором да ће му син остати овде, везан. Има да нас одведе тамо где чувају Енглеза. Петре, ти остајеш овде. Ако нас нема до јутра, изведи га ван манастира и кастрирај га.“
„Господине, ће бидне све у ред“, поче матори Албанац да прича. 
„Коју улогу имаш у одреду и ко ти је веза у Београду?“, упита га Михаило.
„Ми смо шпије“, одговори му Албанац. 
„Ко вам је веза у Београду?“, упита га Михаило.
Матори Албанац ућута, уплашен за своју и синовљеву безбедност. Види Михаило да се ломи, само што није испљунуо то што га питао.
Знојио се матори Албанац, јер знао је да им њихови шефови неће опростити издају. Знајући за то, Михаило му предложи. „Ако будете сарађивали са нама, издејствоваћу вам пасоше за Америку.“ 
„Добро, а сад ми на карти покажи где кријете Енглеза“, упоран беше Михаило.
Матори Албанац показа прстом на коту близу Гораждевца.
Кад је добио што је тражио, Михаило позва Драгана и Петра, наредивши им да изведу ову двојицу ван манастира и да их ликвидирају. Албанци, кад чуше шта ће им се десити, почеше да псују, да богорадају, плакали су, кумили, али Михаило је био немилосрдан. 
„Понесите алат да их после покопате.“
 
III
Српском народу и војсци  Српска православна црква и монаштво пружали су безрезервну помоћ у борби против окупатора, не бригајући да могу бити откривени и кажњени. Та помоћ се огледала у скривању војника и у прикупљању информација о намерама непријатеља. 
Беше увелико пао мрак кад њих тројица, у црном и до зуба наоружани, напустише манастир кроз тајни пролаз, упутивши се ка Гораждевцу, где се, по Петровим речима, налазила једна пећина у којој се могло скрити до двадесетак људи. А како им матори Албанац објаснио, тај одред у поноћ иде у акцију, тако да ће у пећини остати само три стражара, и Енглез. Тајни пролаз је коришћен само за борбене задатке. У пролаз се улазило кроз отвор на поду који се налазио испод једног од три кревета, а потом низ мердевине у узан пролаз поплочан циглом. Пролаз је био дуг два километра, а излаз је био у пећини кроз коју се ишло стотинак метара, а потом у густу шуму.
„Импозантно“, рече Михаило, изненађен оваквом грађевином.
„Монаси кажу да је овај пролаз стар око триста година“, исприча му Драган.
Пут ка пећини их водио кроз густу шуму, кривудавом и узаном стазом. Након што су прошли три километра кроз шуму, пред њима се одједном указа уређен пут који је водио све до пећине. Због сигурности, Михаило им предложи да наставе истим путем кроз шуму, која им је пружала добру заштиту, а и ноћ беше ведра тако да им ни лампе нису биле потребне да осветле пут. Како беше глуво доба ноћи, ни пој птица се није чуо, а тишина им парала уши. У неке стаза поче да се пење ка планини, шума се прореди, а стаза се изгуби између окомитих стена. Михаило, који беше вичан, брзо се кретао узбрдо, али њима двојици душа на нос је излазила, једва држећи корак за њим.
Пред пећину стигоше таман да испрате одред који на коњима одјурише ка вароши. Петар их пратио двогледом све док не замакоше у шуму. У једном моменту, окрену се на леђа сав црвен у лицу. Михаило му приђе да га упита шта му је, а Драган, знајући о чему се ради, ухвати га руку, рекавши му да ће све бити у реду и да ће му касније све објаснити.
Кад су се примирили, Михаило им изнесе план. „Ја ћу први да се пребацим до оне стене“, показа им руком, „Слутим да оданде имам одличан преглед пећине, да могу лепо осмотрити прилазе и да видим кога све има унутра. Вас двојица останите овде и осматрајте просторију да ме неко не заскочи.“
Пратили су га само десетак метара да би га одједном изгубили. „Видиш ли га?“, упита Драган.
„Јок.“
Колико год да су се трудили и напрезали очи, Михаила нису видели.
Пришавши на десет корака до стене, Михаило залеже на земљу и пузећи пређе остали део пута до врха стене. Уз помоћ двогледа је осмотрио цео простор у пећини и око ње. Скривен иза стене у глави је направио план дејства, пазећи да ни у којем случају не угрози живот Енглеза. Завршивши осматрање крену натраг супротним путем од оног којим је дошао. Њих двојица, очекујући да се врати из правца којим је отишао, изненадише се кад им је неприметно пришао иза леђа. „Има их тројица“, само им то рече. „Михаило, ти си чудо од човека. Није чудо где те јури пола Европе“, изрече се Петар.
„Чек, чек, откуда ти знаш ко ме јури?“, зазвони Михаилу на узбуну, да би њих двојица одмах реаговала на то питање. „Није оно што мислиш. Ево ти ова хартија. Даде ми је игуман пре но што кренусмо“, извади из џепа папир предавши му га. Не хтеде Михаило одмах да гледа шта пише, јер битнија ствар је била испред њих. Укратко им исприча какво је стање у пећини. „Овако ћемо. Ја ћу бити испред, на оној стени. Она је на правцу и од ње имам одличан преглед“, док им је износио план, из руксака поче вадити делове брзометке. „Шта ли ћемо ми још видети код тебе?“, одушевљен беше Петар. Док је склапао пушку, настави да им износи план. „Први пут користим ову брзометку. Е, вас двојица ћете лево и десно у случају да оманем“, након што им је издао задатке, Михаило омота пушку старим крпама, што њих двојицу, гледајући шта он ради, зачуди.
„Шта је сад то?“, упита га Драган. 
„Ноћ је ведра, је л` тако, пун месец. Имамо идеалне услове да нас непријатељ открије и елиминише. Пушка има око седамдесет процената метала, тако да у једном моменту месечев зрак пређе преко погрешно окренуте пушке и ето белаја“, при том им исприча случај са Јевремом. „Е, то је то. Кренимо“, командовао је Михаило.
Михаило заузе бусију одакле је имао преглед просторије, као на длану. Била је то стена која је надвишавала пећину, а како је било ведро и тихо, могао је видети и чути шта ови доле раде и причају. Након што се удобно сместио и подесио оптички нишан, следеће је било стрпљиво чекање. Један човек је седео на земљи везан ужетом. Претпостави да је то Енглез. Тројица стражара су јели неко месо, бацајући ка Енглезу оглодане кости. Један од стражара устаде и крену напоље, па како је брчкао око шлица, Михаило претпостави да је кренуо да се олакша. Михаило је стрпљиво чекао да се тај удаљи, јер ако се и она двојица укључе у борбу може им ситуација измаћи контроли, па чак да изгубе Енглеза неће.
Так…само се то чуло, као да је детлић ударио кљуном у кору дрвета тражећи храну. Албанац се прострао по земљи не стигавши ни да зевне. Прошло је пет минута кад устаде други дозивајући оног што се пружио по земљи. „Љатиф, где си…“, поново се чу-так, пружи се и други. Пребаци се на трећег који је и даље седео и јео. На пола залогаја га нешто погоди, као да је оса. Трећи Албанац се само превалио. 
Михаило подиже руку са два прста што је био знак да Драган крене напред како би детаљно прегледао унутрашњост пећине. Уверивши се да осим Енглеза у пећини нема више никога, Драган им махну да приђу.
„Хвала, момци, много вам хвала“, захваљивао им се Енглез. А кад га Петар одвезао крену да их цмаче, на шта му Михаило рече да се умири, иначе ће га опет везати.
„У реду. Реци ми где су ти документа?“, упита га Михаило.
„Ови су дали неком Турчину.“
На крају, Михаило им нареди да очисте све трагове који би могли да их одају. Док су њих тројица то радили, он  ножем извади зрна из тела оне тројице, покупи чауре и тада им рече да могу кренути назад, ка манастиру. „Шта нећемо још научити!?“, зачуђени беху Драган и Петар.
„Оче Тадеј, зашто то радите?“, упита га Петар.
„Отклањам доказе који би ме могле одати. У овом послу ако мислиш остати жив, мораш предузети све мере да те непријатељ не открије“, кад је завршио са уклањањем доказа, Михаило се обрати Енглезу. „Да ли сте чули где су они отишли?“
* * *
У Грабовац Албанци уђоше из правца Гораждевца, арлаучући и пуцајући из пиштоља и пушака, чиме су малобројним Србима дали до знања ко је газда у овом крају. Вођа ове групе од двадесет бандита био је бег Али-Хасан Мустафа, свршени студент права на Универзитету у Фрајбургу, граду у југозападној Немачкој. По завршетку студија вратио се на Космет где је од старог оца, бега Ахмета Хасан Мустафе, преузео посао узгоја опијумског мака. 
У тајно удружење Сторм, преко којег је породица Мустафа пласирали опијум, Али-Хасан је ступио још док је био на другој години студија, а у удружење увео га колега Ирац, познат по надимку Килер. Спојио их је несталан дух, љубав према новцу и раскалашном животу. Новчаник код Али-Хасана никад није био празан, насупрот Килера, којем никад није био пун.
Вративши се са студија, наставио је да живи раскалашно и бахато да би га такав живот брзо одвео са друге стране закона. Након погибије младе Српкиње побегао је у планину да би се брзо прикључио качацима, одметницима и бандитима. Како је био несталног духа и бритке памети, брзо им се наметнуо као вођа.
Данашњи дан је био велики за Али-Хасана. У госте му дошао пријатељ са студија, Килер. „Вечерас идемо да се добро напијемо и провеселимо, а после ћу те частити са добром цуром“, рече му Али-Хасан.
У поноћ Али-Хасан позва свог заменика рекавши му да ће њих двојица заноћити код девојака, а они, кад заврше, да се врате у планину. „Слушај, стражу постави око механе. Рече ми Килер да се овим крајевима мува Ари и Зи. Немој да вам после буде жао.“
„Газда, немој да се бринеш“, умири га заменик.
* * *
 „И кажете да је бег Али-Хасан Мустафа велики зулумћар“, упита их Михаило.
Поседали, тако њих четворица око ватре, код самог улаза у пећину, чекајући да Петар крене са причом, а он оборио поглед ка земљи па ћути, скупља снагу ваљда. Тешко уздахну, два, три пута, као да скида терет са леђа. Предосети Михаило да је прича тешка, слична његовој, стога не хтеде да га пожурује. Још једном, Петар уздахну, дубоко, па поче да прича.
„Нема ти, мој пријатељу, породице на Космету коју није ојадила банда Албанаца. Ако му се, не дај Боже, свиди нешто што Србин има, то мора бити његово и готово“, направи Петар краћи увод. “Завршио се Велики рат и, хвала драгом Богу, наша кућа поново живну, дим крену из димњака. Отац био у пешадији, а ја артиљерац. Мајка се намучила, из збега у збег. Причала нам како су Албанци мучили Србе, отимали злато, стоку… Семе им се затрело. Кућа нам је била на самом излазу из Истока.“ 
„Шта прича?“, упита Енглез.
„Прича о својој породици“, одговори му Михаило настављајући да му преводи. 
„Покојни деда и отац, пре рата су радили са коњима, па тако решисмо и нас двојица да наставимо тај посао. Кренуло нас, нема шта. Створисмо ти ми, богме, леп иметак и то за кратко време. Нисмо били халапљиви. Оцу би жао да гледа како се народ мучи са воловима, тако да је коње продавао уз минималну зараду. Продавао је без разлике, Србима и Албанцима. Срушимо стару кућу и подигнемо велику, на спрат. Неки дан, после усељавања у нову кућу, отац ми рече да сад могу да бирам цуру, које ми срце иште. Мени срце велико, добро је, мислим се ја, нисмо више сиротиња, сад је наше дошло. Оженим ја Милицу Стевић, из Звечана, из богате фамилије, а лепа, мајко моја…“, застаде Петар па опет уздахну.
Драган се премести поред њега па га приупита да он настави са причом, на шта Петар климну главом.
„Милица је била моја сестра“, настави Драган да прича тамо где је Петар стао. „Заборавио вам Петар рећи да смо нас двојица били у истом дивизиону, али то сад није толико битно. Наша фамилија срећна што смо се, ето, ородили са тако вредном фамилијом“, потом Петар додирну Драгана по руци дајући му до знања да он настави причу.
„Проведосмо свадбу, оно како ваља, све по српском обичају. Остаде моја Милица носећа, из прве. Срећи нашој нема краја. За шта год се отац и ја пипнемо, ма само тако иде. Мати око Милице лети, угађа јој. Одакле дођем, ја својој Милици донесем нешто од злата. Не прође задуго, кад отац купи механу. Он и ја преко дана око коња, а навече у механу. Музика културна, изводе песме које не вређају ни Албанце ни Турке“, прича Петар, а Михаило слути крвав крај приче. „Гости са свакојаких страна, никоме не смета што смо Срби. Али, нашој срећа не потраја дуго. Чујем ја да се са студија вратио беговски син, Али-Хасан Мустафа, који је од малена учен да је Бог и да може да ради шта му се прохте. Моја Милица лепа, загледа се Албанац у њу. Поче је пресретати на сокаку, она јадна бежи. Како се она отима, њему то све слађе. Да сам сазнао на време, него њу срамота да мени исприча шта се дешава. Један дан, случајно погледам на сокак, а овај ти спопао моју Милицу и хоће на силу да је пољуби“, прича Петар, а низ лице му се сливају сузе и зној, од једа. „Са дуге стране видим иде Драган, а у руци му пушка. Викнем ја на Али-Хасана, а он још безобразнији. Ја у кућу, узмем пушку брзометку, нанишаним и опалим… Скот на време смотри да сам га нанишанио, потури моју Милицу и… Куку мене до века… Са друге стране Драган опали и рани у десно раме Албанаца.“
Није више морао причати, јер сви схватише шта се збило.
„Сахранисмо моју Милицу и моје нерођено дете. Од тад има четири године како тражим Али-Хасан Мустафу, да му се крви напијем, да га сецкам на комаде“, севало је из Петровог погледа. „Оно, оче Тадеј, кад ти хтеде да кастрираш оног Албанаца, па се предомисли, умало нисам притрчао да му ја пресудим. Ето од тад сам са овим несрећником, Миличиним братом, у потрази за тим скотом.“
Како је Михаило све превео Енглезу, овај поче махати рукама хотећи да им нешто каже.
„Господине Петар, тај што га тражите, налази се на адреси кнеза Лазара број 5, код љубавнице. Остали су у кафани.“
 Михаило им преведе у кратким цртама. „Каже да је чуо да се тај Али хвалио, да ће ноћ провести код љубавнице на адреси кнеза Лазара број 5. Остали су у кафани.“
„Колико се сећам“, рече Драган. „Та улица је близу, нема два километра до тамо.“
„Покрет, браћо!“, повика Михаило, први потрчавши низ брдо, а за њим остали.
Кад су били надомак куће, која не беше ништа друго до једна уџерица са две просторије, Михаило их заустави како би се договорили како да изведу препад. 
„Драгане, поиздаље обиђи око куће да видиш има ли стражара. За тобом ће Петар, а нас двојица ћемо чувати стражу да нас неко не заскочи.“
Како испред и око куће не би никог, Драган махну руком да му се придруже.
„Све је чисто, он је у соби са љубавницом.“
„Крећите“, рече Михаило. 
Како ови уђоше у кућу, Михаило и Џон склонише се у засенак, чекајући ове да заврше посао.
Није прошло ни минут, њих двојица се вратише, срећни што завршише посао.
„Хвала ти, Боже, на овом дару те осветих моје најмилије“, рече Петар, три пута се прекрстивши.
„За вјеки вјекова“, прекрсти се и Драган. 
Само што су то изговорили, кроз прозор друге собе искочи полу го мушкарац.
* * *
Тек што је улегао у собу код пријатељице, Килер зачу неко шушкање у ходнику. Прво помисли да неко од његових траже Али-Хасана. Међутим, познајући нарав Али-Хасана, неће тај тек тако опростити што га прекидају у уживању. Зазвони му у глави на узбуну. Устаде из кревета, показавши девојци да ћути, потом одшкрину врата тек толико да крајичком ока види двојицу монаха са пиштољем у рукама уђоше у собу где се налазио Али-Хасан. Кад је чуо так-так-так, први пут осети да га облио хладан зној што се тако олако препустио страстима које су га могле коштати главе. Немајући времена да се облачи, онако полуго искочи кроз прозор, узјаха коња, који је био везан за дрво на два метра од куће, и одјури ка планини.
„Ха-ха-ха“, терао је Ирац коња уз брдо, нимало га не штедећи, док су око њега зујали меци.
„Само да се докопа планине“, размишљао је. „После ће бити све у реду.“ 
Иза себе је чуо топот четири коња, који су носили некога који је знао ко је он, одакле је дошао и шта тражи тако далеко од своје куће. Само једом се окренуо ка прогонитељима међу којима је опазио човека због којег је дошао у ову дивљину. Терао је коња уз планину, кривудајући, час лево, па десно, чиме је прогонитеље доводио до лудила. Одједном се нешто десило те се прогонитељи укопаше, пуштајући га да настави даље.
Јахао је као бесан коња, не дајући му ни минуте да предахне, иако су пратиоци остали далеко иза њега. Успорио је тек кад је угледао светла у Приштини. На пола пута Приштина - Липљан, скрену десно у једну споредну уличицу која беше толико узана да је једва прошао водећи коња за собом. На двадесетак метара испред њега указа се кућа ујака Али-Хасана, који је био јатак тој банди.
„Добар дан“, обрати му се Килер кад му матори Албанац отвори високу капију. „Добар дан, изволите.“
„Изгубио сам теле у шуми. Дозволите ми да га потражим у вашем крду!?“
„Добро да сте дошли код мене. Јутро сам баш пронашао једно такво“, рече му тај, пустивши га да уђе у двориште. 
 
IV
„Држи га, Биби!“, повика Џон, угледавши Килера како бежи ка планини.
Узјахаше сва четворица коње и појурише га не штедећи ни коње ни муницију. Њихова галама и пуцњи из пушака направише узбуну у маленој варошици. Почеше лампе да се пале по кућама, загаламише Албанци, залајаше пси. Пробуди се варошица и пре но што је заспала.
Појурише шумом непрекидно петама подбадајући коње. Иако је био под непрестаном унакрсном ватром, Килера ниједан метак не хтеде погодити. Иако нису знали зашто Михаило и Џон толико јуре за том битангом, Драган и Петар нимало нису заостајали у потери. Јурили су га све док Михаило не успорио и подиже руку дајући им знак да се зауставе.
„Не вреди. Има дана и ноћи кад неко има срећу, па му нико ништа не може. Идите ви назад у манастир“, рече Михаило. „Ја ћу сам за њим, чисто да видим где ће се зауставити. До јутра ето и мене назад. Кад се вратим, договорићемо се шта ћемо даље чинити.“
Након добијених упута од Михаила, растадоше се и отидоше свако на своју страну. Није се Михаилу журило знајући да ће Килер успорити кад буде схватио да га више не јуре. 
Будући да се све више удаљавао од манастира, Михаило постаде обазрив као никад до тад, јер је ово био крај под контролом качака. Густа шума и ноћ су били добар заклон од Албанаца, који су заузели бусију на околним брдима пуцајући на свакога ко се креће долином не бринући се да ли је њихов или неко од Срба. Журио се Михаило да сустигне оног лупежа, не пазећи да ће га нека од грана ударити по лицу да би му се након неког времена указао. Још неко време је ишао кроз шуму још да би се крошње дрвећа изненада проредиле, пропуштајући месечеву светлост кроз испреплетане гране. На излазу из шуме застаде да размисли будући да се стаза рачвала, лево поред реке Дренице, а друга, коју је Михаило изабрао, уклесана у стене, узана и на појединим деоницама једва проходна. Килер крену стазом поред реке коју је обасјавала месечина, насупрот мрачној стази којом је он ишао тако да га Албанци нису могли видети, али су приметили Килера, по којем стадоше пуцати из пушака, а зачула се и једна бомба, што га натера да потера коња у кас. Албанци су га пратили не штедећи муницију сво док није изашао из долине, неким чудом неогребан.
Изашавши из долине, Килер настави путем ка Дреници, док је Михаило ишао ивицом шуме, пратећи га у стопу. Кад је био наспрам села Вршевце, извади карту да потврди сумње да ће битанга у Липљан. Био је у праву, само још да види код кога ће се скрити. У Липљан су ушли пред зору. Михаило, не желећи да ризикује, заобиђе насеље, па се попе на једну узвишицу одакле је имао добар поглед на целу варош. Натраг у манастир је кренуо тек кад се уверио да ће Килер код тих Албанаца остати на дуже време.
Након четири сата јахања, Михаило је у манастир ушао кроз тајни пролаз да не би изазвао сумње међу монасима. Обрадоваше се ова тројица кад су угледали на улазу који је водио из тајног пролаза. Након што им испричао како је прошао, примети да се Драган и Петар нешто домунђавају, да би у једном трену, док је паковао ствари, чуо Петра како наговара Драгана да га нешто упита. „Питај га“, а како је овај ћутао, Петар га опет подбоде. „Питај га, бре, шта те кошта.“ 
„Хајде вас двојица, реците ми шта вас мучи?“, скрати им Михаило муке.
„Знаш како, оче Тадеј, за овај простор нас више ништа не веже“, поче Драган да му објашњава. „Све што смо овде имали, изгубили смо. Заклетву смо испунили и ето…“
„Добро, и?“, подстакну их да наставе.
„Да ли би могао да нам помогнеш да негде горе, у Србији, нађемо неки посао? Нас двојица, знаш... Вични смо свакојаком послу. Ето, радили би за мало хлеба и воде.“
Као да су му прочитали мисли. За ово кратко време што га провео с њима уверио се да су поштени и да знају слушати. Свидеше му се те два момчине, који ће бити од велике помоћи Станији и Тодору. Извади лист папира написавши поруку Тодору да се нађе овој двојици, да их запосли.
Помаже Бог, сна Станија и мој бата Толе, а и ви децо,
Надам се да сте ми сви добро и здраво. Сна, слушају ли те дечаци? Реци им да ће их чича Мило сву тројицу наградити ако буду добри. 
Толе, шаљем ти ова два честита момка, Драган и Петар се зову. Дај им посао и договори се с њима за плату, немој да им закидаш. Доста су ми помогли. Донеће ти новца из Београда. Ја морам остати још овде.
Воли вас Мило, љуби ми снају и ту тројицу мангупа.
Савијен папир стрпа у коверту коју запечати врелим воском, на који утисну прстен са жигом „ЦМ“. Другу поруку је послао Јови Трајковићу, у којој му је написао све што је сазнао о Трамплу. О својим плановима му ништа не рече.
Пре него што су кренули на пут, Михаило им објасни како се долази до Трнова и где се налази кућа фамилије Тешић. „Прво отидите у британску амбасаду где ћете им предати Џона“, па се окрену ка њему. „Џон, ја морам овде остати, а ти са њима двојицом у Београд. Поздрави ми Стена. Хајде, крећите, мирише ми на снег.“
* * *
Пустивши Килера да уђе у двориште, стари Селим Ајгири, док је пролазио поред њега, осети мирис људске крви на рукама тог којег ће морати да тетоши и да му угађа, а све зарад пријатеља, којег његови Албанци прозваше Ари и зи. 
Селим Ајгири, честити Албанац и велики пријатељ Михаилов још из времена Великог рата. Стари Селим, кад га питају кад је рођен, а он им каже да има између шездесет и седамдесет. Али, колико год да је имао, витак, правих леђа изгледао је као да је тек ушао у пету деценију. Једино по проседој коси се могло закључити колико има година. А својом Сејдом изродио је деветоро деце, пет синова и четири ћерке, а од њих је добио четрдесет двоје унучади. Велика породица.
Кад Килер прође кроз капију и угледа двориште много деце, намршти се упитавши Селима је ли та деца морају баш ту да буду. „Морам се одморити, а ако ме та копилад пробуде биће…“, заустави се јер га Селим заледи погледом који му је говорио више од речи. „Добро, покажите ми собу“, крену ка кући, а за њим Сејда, пратећи га у стопу. Показавши му собу и где може узети воду за тоалету, Сејда му још рече. „То вам је све. И само да знате да је ово поштена кућа.“
„Требаће ми ватра“, рече.
„Ево, ту је пећ“, показа му Сејда. „Ватру ћете добити када се смркне.“
„Треба ми одмах“, би Килер изричит.
„Добићете ватру одмах“, рече Селим, који се ниоткуд појави Сејди иза леђа.
У неке у собу уђе Ахмет, најстарији син Сејде и Селима, младић као од брега одваљен, носећи на лопати жар који убаци у пећ, а онда још два дрвета који очас посла подигоше температуру у соби.
„Донесите ми још дрва“, нареди им Килер.
„Ахмет, донеси“, рече му отац. 
„Сад ме оставите самог“, рече им након што је добио још дрва.
Раскопчавши кошуљу, осети ужасан смрад код десног рамена. Стаде пред огледало, трпећи јак бол док је свлачио десни рукав. Последња два дана десну руку није ни осећао. Кад је напокон скинуо кошуљу, нимало му није било драго што је видео да му је раме захватила сепса. Морао је брзо деловати. Ово што ће сад учинити, обично је радио далеко од насељених места, али сад су се околности измениле. Како му је потера била за петама, реши да то изведе у кући. Левом руком је почео припреме за операцију. Отворио је вратанца пећи, те у жар убаци нож, из руксака је извадио џин којим напрска рану. Кад је алкохол доспео у рану осети бол који га умало није оборио. Дошавши себи, наге флашу отпивши више од пола флаше текућине. Погледа у пећ уверивши се да се сечиво ножа ужарило, али пре него што ће га употребити, каишем веза десну руку око стомака, а други крај стегну зубима. Извади из пећи ужарени нож и отпоче да чупа труло месо. Трпео је невиђен бол, а уз то и смрад, који се осећао и ван собе. Вадећи трулеж, одједном чу туп ударац зрна. Поглед му се мутио, у глави је бубњало, напи се још џина да би остао при свести, јер посао још није био готов. Кад је видео да је кренула чиста крв, поново је нож ставио у ватру. 
Док је чекао да се нож опет ужари, психички се припремао за најтежи бол. Искапио је остатак џина који га већ почео хватати, загризе каиш и крену по нож. 
„Фу-фу-фу!“, отпухнуо је три пута и прислонио нож на рану. Бол је био толики да је рикнуо као лав, да је то чуло пола Липљана.
Сејда и Селим су стајали крај врата чудећи се шта се то тамо дешава.
Ту рику чули су Ахмет и Михаило, скривени у дубини шуме која је окруживала кућу. Док се Килер одмарао у соби, Михаило се спусти до куће те на једвите јаде дозва Ахмета којем је објаснио кога су примили у кућу и да припазе на женску чељад. 
Њих двојица су ратни другови и заједно су четовали код војводе Вука, за шта су знали само отац и мајка. Првог дана, када су упознали Михаила, заволели су га сви из те куће. Заволела је њега и Азра, најстарија и најлепша ћерка од Сејде и Селима, која се зарекла да ако не може бити Михаилова, неће бити никога другог. За ту љубав је од свих укућана знала само мајка, коју је заклела да оцу и брату не сме рећи никако. Знао је Михаил да га она воли, али верска баријера је учинила своје. Будући да је била очева љубимица, Селим је није терао да се удаје. Знао ју је понекад зачикавати за Михаила, јер и он је гајио потајну наду да ће Михаило прихватити мухамеданску веру и запросити Азру.
По завршетку Великог рата, Михаило посаветова Ахмета да никоме не сме рећи где је био и за кога се борио. Ако га буду питали где се скривао за време рата, нека им каже да је био у дипломатији, будући да је имао завршен факултет и да је знао три језика. Чак их је спојио са иридентом помажући их у логистици, а са друге стране је остао веран Михаилу.
Након два дана и две ноћи, Килер се пробудио из сна, потпуно опорављен и спреман да заврши задатак. 
„Газда“, дозивао је Селима, а како је у кући била само Азра, она покуца на врата упитавши га шта жели, на шта јој он кроз затворена врата наручи чорбу. У неке Азра му опет кроз затворена врата рече да је чорба готова. Ад је изашао из собе, запљусну га лепота Азрина тако да задуго није могао доћи себи. У први мах помисли да халуцинира од силних болова, зажмури, па отвори очи и тако пет, шест пута и увек му била лепа. У једном моменту, док је пролазила поред њега, ухвати је за зглоб леве руке повукавши је ка себи. Како се није надала томе од њега, занесе се и седе му у крило на шта он поче да јој стеже груди и да јој љуби врат. Азра, будући да је била јака, изви се и опали му шамар да му је звонило у ушима. Предосећајући да се нешто одиграва у кући, Ахмет утрча у кућу баш у тренутку када му она опали шамар.
„Азра, је ли све у реду?“, упита је брат.
„Да.“
Али Килеру не би доста. Скочи са столице потегнувши нож на Ахмета.
„Господине, је ли нам то захвалност што смо вас неговали и хранили?“, стајао је Ахмет испред њега миран, гледајући га право у очи. „Замолио бих Вас да спремите Ваше ствари и да напустите нашу кућу. Азра, идемо вани да господин може да се спреми.“
Васпитан и обучен да убија без емоција, Килер до доласка у Србију није знао да вођење љубави између мушкарца и жене представља савршенство. Након прве ноћи проведене поред жене, коју му је обезбедио Али-Хасан, у глави му нешто кврцнуло, емоције су се узбуркале, што је довело до тога да први пут буде рањен. 
Након што је спремио ствари и узео коња, крену у шуму решен да уради оно што је наумио. Та девојка мора бити његова, па таман га после разапели.
Одмакавши од куће, Килер, уверивши се да га нико не посматра, скрену у шуму вративши се назад. Сместио се на узвишицу више куће стрпљиво чекајући да се Азра појави. Трећи дан га та упорност награди њеним изласком у шуму да набере лековите траве за чај. Само што је крочила у шуму, Килер јој се пришуња иза леђа оборивши је на плећа, а он онда скочи на њу. Десну руку јој ставио преко уста да не вришти, а левом је прчкао око шлица на панталонама. Отимала се Азра колико је могла, али његова снага би већа држећи је приковану за земљу.
Као и сваки, тако и овај злочин, Килер је обавио професионално, без показивања емоција.
Док се удаљавао од места злочина, Азра је за дуго остала да лежи на земљи обешчашћена. Брат Ахмет ју је пронашао полунагу и у несвести. Видевши у каквом је стању, рикнуо је као вук са Проклетија. У Зору је напустио кућу, наоружан до зуба, грабећи путем ка Приштини да се придружи Михаилу како би му помогао да сатру овог скота.
Килер се родио у Калсреју, предграђу Белфаста, под именом Дилан Брејли, као најстарије дете Мери Брејли, која се бавила најстаријим занатом. Мери Брејли је родила још две ћерке и сина. Ни за једно дете није знала ко им је отац. Како је била лепа, Мери је имала доста муштерија, тако да су једно кратко време живели удобно. Та срећа је кратко трајала. Једну ноћ довели су је из болнице. Глава јој је била сва у завојима. Једна од девојака је рекла Дилану да јој је једна муштерија, незадовољна услугом, исекао лице жилетом. Од њеног лепог лица и посла продавачице љубави није остало ништа. Затворила се у кућу и нигде није излазила, а и кад је морала, лице је прекривала крпама. 
Схвативши да од старог посла нема ништа, Мери отпоче породични бизнис - крађу мањих радњи, да би временом прешли на веће бакалнице. У крађу је слала децу, док је она седела у кући, трошећи новац на алкохол и опијум. Навече, кад се врате из крађе, свако од деце је морао ставити пред њу све што су украли или испросили тог дана. Ако би неког од деце ухватила да крију зараду, кажњавала би га шибањем прутом и изглађивањем. Дилану је било браће и сестара, па је од суме коју није давао мајци, куповао храну за њих.
Једно вече, Дилан реши да опљачка бакалницу Грега Бичлера, који је важио за једног од најбогатијих трговаца у том крају. Скривен у сенци платана, стрпљиво је чекао да се погасе светла у радњи и на спрату. Журило му се јер је планирао да одради још једну трговину у току  вечери. У неке Грег угаси светло и затвори радњу, а не прође задуго, угасио је светло и на спрату, где је становао. Извуче се из засенка и крену ка бакалници. Претходних дана је обишао зграду спреда и са зада и изанализирао је све опције. На крају је решио да уђе са задње стране. Будући да је био вижљаст и лепо развијен, ограду је лагано прескочио. Брава је била стандардна, тако да и са њом није имао проблема. Обрадован што му је све ишло по плану, отвори касу и поче вадити новац. Завршивши посао крену да изађе, али у радњи се изненада упалише светла и Дилан угледао Грега где стоји на степеницама са упереном пушком.
Уз слатко вино, добру храну и секс, дочекаше зору. Газда Грег га лепо частио рекавши му да може и сутра доћи. Трајало је то све до једне вечери када је Грег уценио Дилана, тражећи бесплатне услуге или ће у супротном свима рећи какав је Дилан и чиме се бави. Ту последњу ноћ добро су попили, у ствари, Грег је добро попио, а Дилан је своје вино просипао у цвеће. Док је Грег, добро поднапит, спавао, Дилан је из три сефа, покупио сав новац и друге вредности. Пре него што је напустио продавницу, по радњи је пролио петролеј и запалио га. Док су ватрогасци стигли, бакалница је сва изгорела, до темеља, а са њом и Грег, одневши тајну у гроб.
Вративши се кући, мајци је предао нешто новца, а остало је сакрио на само њему знано место. 
„Где је остатак?“, упита га мајка. „Какав остатак? То је све“, одговори јој Дилан. 
„Добро, да ти поверујем“, у ствари, није му веровала, али намерно му је рекла да би се опустио и кад се најмање надао, Мери га ухвати за врат, стежући га све јаче не би ли признао где крије новац. Како је стисак бивао све јачи, Дилан поче да колута очима, махао је рукама, покушавајући да дође до ваздуха, али пијана и дрогирана Мери га држала чврсто непрекидно понављајући. „Где је новац?“. Остала браћа и сестре, који су Дилана волели више од мајке, видевши да ће га она удавити, скоче на њу и стану је тући. Мери је била брзо савладана. Не желећи да браћа и сестре виде шта ће јој урадити, Дилан их посла напоље. Везану конопцем, Дилан спакова мајку у камин, набаца старих крпа по њој, поли је петролејом, а у уста јој стрпа крпу да не вришти.
„Ово је најмање што заслужујеш од своје деце“, рече јој без икакве сентименталности. Убрзо је Мери била сва у пламену који је обасјао просторију, која је до мало пре била пуна њене деце. Док се Дилан удаљавао из те просторије, низ образ Мери Брејли су се скотрљале две сузе.
Док се присећао ове епизоде из свог живота, Килер је био на путу ка Приштини.
 
V
Прашњавим путем од Липљана ка Приштини каскало је мршаво кљусе носећи на себи човека средњих година, риђе косе, рошавог лица које је додатно ружио кукаст нос. Обучен у одело за голф узјахао мршаво кљусе, а ноге избацио напред да му не би додиривале земљу. За њим је каскала мазга, натоварена са два мања и једним великим кофером. Журио је да се што пре докопа Приштине, јер непрекидно је осећао свежину и снег са Шар-планине. Таман помисли да ће у град ући без икаквих проблема, пред њега искочи Албанац млађих година, са пушком на готовсу руци. „Силази“, нареди Михаилу непрекидно држећи пушку на готовс. 
„Џаба ти је причати, младићу, кад те ја ништа не разумем“, одговори му Михаило, маскиран у Ирца.
„Екрем, дођи!“, поче дозивати некога. „Овај прича енглески.“
У неке, из шуме се појави наочит младић. „Где сте кренули?“, упита га тај, по имену Екрем, како га назвао онај стражар.
„Млади господине, ја сам геолог. Дошао сам из Ирске да испитам чега све овде има.“
„Сачекај“, рече му Екрем, удаљивши се у шуму. Након што се са неким консултовао, опет појавио рекавши му да може ићи.
За сад му је добро ишло, помисли Михаило, али без претеривања, јер ово су били веома опасни и неповерљиви људи који за рад циља не презају урадити све што им се нареди, па чак и да убију. „Алија, прати га“, нареди вођа те групе.
Алија скиде пушку с рамена, натуче кече на потиљак и крену за смешним Ирцем, пратећи га на безбедној удаљености. Михаило, у улози веселог Ирца, настави пут певајући стару ирску песму. 
I obtain ár dTiarna
Ocht gcéad is a sé
Tháinig muid amach as Cóbh Chorcaí…
Упознао је Михаило њихов менталитет и методе рада за време Великог рата. Албанци ништа нису препуштали случају. Тако и сад знајући да ће га пратити ни за трен се није опуштао. Близу једне кривине упери огледалце према пратиоцу, заслепивши га, таман толико да му се Михаило изгуби из видика. А тај младић љут на себе где га Михаило преварио јефтиним триком, пожури напред не би ли га сустигао.
Михаило се притајио неко време, пустивши га да се удаљи ка Приштини. Кад тај одмаче, Михаило изађе из скровишта и крену дубље у шуму удаљавајући се од главног пута. Ишао је тако све док није почело да смркава. Пронађе заветрину, упали ватру и спреми вечеру за двојицу. Гост само што није стигао.
Дуну хладан ветар са Шар-планине, распири ватру која обасја просторију откривши скровиште младог Албанаца. „Седи. Вечера само што није“, позва га Михаило.
„Како си знао да ћу те пронаћи?“
Промеша варјачом по котлићу, захвати вруће течности, пухну два пута да је мало расхлади и тек онда проба. „Хм, одлично. Још мало соли и то је то. Питаш, како сам знао“, погледа у младог Албанаца, проницљиво, меркајући га. Вечерас ће некоме мајка закукати. Његова неће, убише је четрнаесте на Гучеву. „Види, ја све знам.“
И вечерали су. Некоме ће то бити последња вечера. 
И Албанац је њега процењивао, једним оком је гледао у тањир, а другим у Михаила. „Ја те морам убити“, изговори то једноставно као да је рекао „хвала на вечери“.
„Знам“, одговори му Михаило, смирен као да се ради о неком свакодневном неизоставном послу. У следећем тренутку чуло се само „ш-ш-ш“. Алија је седео још две секунде, тек толико колико је требало мозгу да схвати да је мртав. Пресамити се на леву страну и заспа, није се мучио, што је Михаилу било битно. Док је вадио бодеж из чела, Михаило га погледа у очи у којима угледа жал за нечим, највероватније за неузвраћеном љубављу.
Покупи посуђе, скиде одело прво са Алије, а онда са себе. Кад се преобукао, нашминка Алију да колико-толико личи на Ирца, смести га на кљусе како би га пребацио што ближе путу. Стаде код храста, који је био највиши од свих стабала у овом делу шуме. Један крај ужета веза Албанцу око врата, а други пребаци преко гране, па га повуче у вис. Одред качака, пролазећи тим путем угледаше Ирца где виси о грани, насмејаше се јер и мртав им беше забаван.
„Нека га горе. Нека му вране очи ископају“, нареди вођа.
Скривен у другом крају шуме, Михаило је посматрао како ће Албанци реаговати на ту креацију. Задовољан својим ремек делом, узјаха коња и крену ка Приштини. Под окриљем ноћи кретао се опрезно више него икад, јер данашњи догађај му потврди Селимово упозорење да их има свуда. Терајући кљусе лаганим касом, убрзо сустиже неког Албанаца који је такође журио у истом смеру. Скрену са путање, потеравши коња да брже крене. Некако му тај беше познат. Потера брже коња да би са стране осмотрио тог. Некако се кроз гране проби месечина осветливши лице тог. Остаде Михаило забезекнут схвативши да је то Ахмет.
„Ахмет!“, позва га. „О-о-о, Ахмет!“, како га други пут позва гласније са грана прхнуше дивљи голубови, а из шипражја излети дивља свиња са младима. Кад се састадоше, Михаило угледа забринуто лице старог пријатеља. „Шта се десило Ахмет?“
„Она скотина, Килер.“
„Да, шта са њим?“, загледа му се Михаило у лице које је било бело као креч.
„Обешчастио ми сестру Азру.“
“А-а-а, неће се тај главе наносити“, љутито кроз зубе изговори Михаило. „Идемо код старог Екрема, тамо ћемо се све договорити. Прати ме, Ахмет.“
У Приштину стигоше пред свитање. Пролазећи чаршијом, у којој тек понека радња беше отворена, изазваше чуђење код мајстора и шегрта, јер неуобичајено је било за Албанца да тегли за собом два кљусета и толике кофере. Још им чудније би кад се зауставише испред механе газда Екрема.
„Газда! О-о-о, газда!“ позва га Михаило. 
„Изволи, младићу?“, кроз прозор на првом спрату провири седа глава старог Екрема.
„Имате ли собе за ноћење?“
„Морате причекати да сване. Отварам тек за сат.“
„Ништа, онда ћемо ми ка Сувој Реци“, нашали се Михаило са старим другом, тек да му натукне са киме прича. 
Екрем затвори прозор да би након две, три минуте већ био пред вратима механе са фењером у руци. „Мило, ти ћеш ме убити једног дана“, корио га Екрем отварајући велику капију да утерају животиње. „Синоћ чаршијом проструја вест да је убијен неки ирски геолог. Целу ноћ нисам ока склопио надајући се да је то твоја ујдурма.“
„Хе-хе-хе, а чија би била“, насмејаше се обојица док је Ахмет и даље ћутао. Све време Екрему он би нешто чудан, па кад прође први, упитавши климањем главе, Михаила, о чему се ту ради, на шта му он прстом на устима показа да ћути.
Кад уђоше, Екрем, пошто би последњи, затвори капију гледајући Михаила у очи. „Не питаш за њу, ни како је, је ли се удала?“
Застаде Михаило, загледа се у једну тачку, обори поглед у земљу и уздахну. „Хајде да нас двојица мало одморимо. Кад будем био бистре главе рећи ћу ти све“, таман да крене ка чардаку, сети се нечега, па се опет окрену ка Екрему. „Да ли си ових дана приметио неког лика? Ирац је. Риђ и мутан.“
„Не, али распитаћу се, па ћу ти рећи кад се одморите.“
„Ахмет, ја ћу на чардак, а ти?“, упита га Михаило.
„Мислиш, што је хладно?“, упита га Ахмет. „Не, идем и ја горе.“
* * *
Приштина, јануар, 1916. година, 
Фамилија Петровци из Турске у Приштину се доселила има томе преко три века. Екрем Петровци, честити домаћин, власник је највеће и најлепше механе у Приштини. У приземљу ресторан, а изнад су била два спрата са собама, које је издавао захтевној клијентели. Механу је наследио од оца Фајдила, који је преминуо две године пред Велики рат. У овом послу, Екрему је имао помоћ од сестре Емине, која је била чувена по лепоти. Нема тог мушкарца који је није просио, а најпознатији међу њима био је бег Бакри Мустафа, најлепши и најбогатији Албанац на Космету.
Екрем, двадесет и пета му година беше, висок и крупан беше. Правилне црте лица кварио је кукаст нос који је карактеристика многих Турака. Као газда добро стојеће механе, имао је доста радника који су га поштовали јер беше човек од речи. Међу радницима бејаше један стари носач, Ахмет, који је муштеријама двоколицама довозио кофере до механе.
Стари Албанац се тешком муком пробијао кроз масу народа, теглећи за собом ручна колица са два дрвена точка, натоварена личним стварима аустроугарског официра, капетана, који, по наређењу пуковника Шулца, команданта града, доби смештај у механи газда Екрема.
„Стигли“, рече носач.
„Шта си рекао?“, упита га Шваба.
„Стигли, ту ти шлафен, магарче“, објашњавао му Албанац, мало српски, мало албански, а понајвише помоћу руку. „Јебем ти матер глуву“, опсова Ахмет.
„А-а-а, спавање, Ја, ја.“ Једва се споразумеше. „Носи то у шлафен собу“, нареди му Шваба, показујући му руком.
„А, не могу, ја болестан. Сад ћу позове газда Екрем па носите“, рече матори Албанац. „Екрем, о Екрем“, викао је све док се није појавио механџија. 
„Шта се дереш?“
„Хајде, излети си, стигли ти гости из Беч.“
Сместише се Немци у механе, разбашкарили се као да су код своје куће. Народ, ионако већ осиромашен, доби глобу да свакодневно морају одвајати од уста како би се нахранила окупаторска војска. За прикупљање хране би задужен стари Ахмет, који свако јутро упрегне себе у колица и крене од куће до куће скупљајући глобу. 
Нико, сем Екрема, није знао да је Ахмет прерушени Михаило, зашто је ту и одакле је дошао у њихову малу и чиме се бави. Стари Ахмет је имао добру душу, волио је помоћи људима у невољи тако да су га сви заволели. Навече, кад заврши послове, на чардаку окупи децу из мале и делио им чоколаду коју је крао из швапског магацина. Нити су га питали, нити их је интересовало ко је тај чика. 
Сумњајући да их неко поткрада, Немци направе заседу и ухвате у крађи за шта је добио двадесет шиба по леђима. Командант града је наредио да остане везан за дрво све док он не нареди другачије. Само што су се Немци одмакли, из кућа су изашла деца скидајући свога чика Аху, како су му тепали, са стабла. Натоварили су га на његова колица и отерали у непознатом правцу. Никоме нису хтели рећи где крију чика Аху. Појавио се након десет дана, чио и ведар да ведрији није могао бити. Деца су опет добијала чоколаду и ко зна шта све не.
Преко дана стари Ахмет је превозио робу и кофере по Приштини, а за ту услугу је наплаћивао колико ко му да, свима сем Немцима.
Кад дође ноћ, стари Ахмет се затварао у шталу, не би ли се мало одморио како би ујутру био оран за посао. 
Свако вече у кафани газда Екрема свирала је музика. Стари Ахмет је седео у ћошку спреман да помогне Екрему у нечему. Када се Немци понапијају, Ахмет, наоружан лампом и малим фотоапаратом, попне се на први спрат, где се налазила соба капетана Рихтера, команданта града. Откључа улазна врата, па кад уђе у собу помери слику иза које се налазио сеф, који су Немци монтирали за своје потребе. Провери да ли има нових докумената, па ако има слика их.
Кад заврши код Рихтера, пребаци се на други спрат, у стан мајора Шулца. Сликао је последња три извештаја и неке планове. Хтеде вратити документа у сеф, кад примети жуту коверту која је била са стане отворена ножем. Погледавши њен садржај, учини му се занимљивим. Летимично погледа извађене папире и таман да их врати у коверту, примети потпис аустроугарског војног команданта, фелдмаршала Херман Кевес фон Кевесгаза. Један му се учини занимљивим.
„Из поузданих извора смо добили информацију да се у наше редове инфилтрирао велики број српских обавештајаца који су мајстори у свом послу. Међу њима најопаснији је шпијун под кодним именом Црни Медвед, који је обучен за тихе ликвидације, обијање свих познатих брава, мајстор у прерушавању, фалсификовање докумената. Перфектно говори четири језика, а служи се и албанским.“
Михаило је три пута прочитао допис, на крају га и сликао. На другом документу је открио извештај агента под кодним именом Трампл. Схватио је да је овај простор од стратешког значаја, стога се мора овде задржати што дуже, јер је српској војсци свака информација битна, а од кога ће добити ако не од њега.
Врати документа у сеф, онако како их је и пронашао, па се врати у шталу. Ока више није могао склопити.
Око два изјутра зачуше се гласови који су се приближавали ка чардаку. Михаило извуче испод јастука пиштољ са разбијачем звука, припреми три бомбе, две за њих, а последњу за себе. Како су се гласови приближавали штали, од свих распозна глас Екрема и његове сестре који су некога нешто молили. Погледавши између летви, спази мајора Шулца, обавештајца, како вуче Емину ка штали, држећи уперен пиштољ у њену слепоочницу.
„Мица-мацо, ништа теби неће чика Шулц.“
„Пустите је господине“, молио је Екрем пијаног Швабу.
Михаило у први мах не хтеде да се меша, али га штрецну помисао како је она ризиковала свој живот бринући о њему оно кад су га Немци ишибали. Кад мајор уђе у шталу, Михаило стаде изнад њега чекајући да окрене Емину. Како је страст надвладала мозак, Шулц поче да се понаша онако како је Михаилу одговарало. Да  би откопчао шлиц на панталонама, спусти пиштољ на буре и то би моменат који искористи Михаило. Полако спусти омчу Шулцу преко главе, па је нагло трзну, вукући је ка себи. Шулц рукама ухвати омчу покушавајући да је скине, а ногама је махао тражећи ослонац за ноге. Емина га ухвати за ноге, не дозвољавајући му да се врти. Цела акција је трајала пола минуте.
„Е, тако скотино“, рече Емина. „Хвала ти, чика Ахмете.“
Екрем се слатко насмејао на то што Емина рече „чика Ахмете“, да би га она зачуђено погледала. Поштујући договор, Екрем јој није смео рећи ко је Ахмет. 
Наредних дана Немци су спровели рацију у Приштини. По граду су излепили потерницу са сликама три српска шпијуна - Михаило, Екрем и Емина. Наредних дана Немци су претресли све албанске, турске и српске куће. За кога су утврдили да је у дослуху са одметницима, одузели су му сву имовину, а најстаријег члана домаћинства су обесили. Приштина је тих дана личила на стратиште. 
Екрема и Емину оставише у животу да би намамили Михаила да их ослободи, а они ће већ направити клопку за њега. Механа газда Екрема је конфискована, а за принудног управника немачке власти су одредиле поручника Хелмута Гргура фон Кранквела, страственог коцкара и уживаоца опијума.
У затвору су Екрема и Емину испитивали наизменично, па онда заједно и све је то трајало данима и ноћима, исцрпљујуће. Понижавали су их на све могуће начине: Емину су тукли пред Екремом, покушавали су да је силују… Све су издржали.
„Изволите, господине“, упита непознатог донаредник, секретар команданта града.
„Ја сам Хелмут Рифхтер фон Крацвик“, рече тај. „Имам заказано код капетана.“
„Ах, да. Само трен“, рече подофицир изгубивши се у канцеларији капетана Рихтера. „Изволите, господине Рифхтер, капетан Вас очекује.“
Хелмут Рифхтер фон Крацвик је био познати немачки индустријалац, власник три челичане, овлашћен да немачке фабрике оружја снабдева репроматеријалом. Након десет минута разговор је био завршен. Дружење су наставили навече у механи уз доста алкохола и опијума. Друштво су им правиле девојке госпође Мери. Први се у своје одаје повукао фон Крацвик у друштву једне од лепотица. Док се дама припремала да га услужи, фон Крацвик је искористивши њено одсуство, на марамицу накапао мало морфијума довољно да је успава. Наредних пола сата, фон Крацвик је направио документ-овлашћење да преузме Екрема и Емину Петровци, како би их пребацио у Сарајево на даље ислеђивање. Документ је потписао аустроугарски војни командант, Фелдмаршал Херман Кевес фон Кевесгаз. 
Чувар прочита документ више пута, а кад хтеде да позове команданта града фон Крацвик се издера на њега подсетивши га да ће колико сутра добити премештај на источни фронт.
„Отварај врата да не зовем фелдмаршала, брже то наредниче!“ викао је на њега. 
Схвативши шта му се може десити, наредник позва помоћника, наредивши му да доведе Екрема и Емину. „Брже то!“
„Шта је, убице?“, викао је Екрем кад га доведоше из подрума. „Не можете овде да завршите свој злочин, па нас терате даље.“
„Умукни!“, издра се фон Крацвик на њега, а Емина га пљуну по сред лица на шта је он ошамари. „Напоље, брже!“
Изашавши из казамата, фон Крацвик их грубо смести у аутомобил марке мерцедес, за чијим воланом је седео возач, који је Екрему одмах био сумњив. Кренуше на путовање одмах да би после сат времена вожње били у Урошевцу, кроз који прођоше без задржавања. На пола пута до Призрена заустави их немачка патрола, која их након провере докумената пусти да иду даље. На улазу у Призрен, мало више у планини, беше кућа Ризе Баклавија, старог комите, пред коју се зауставише у само свитање.
„Па, друштво“, обрати им се Михаило, скидајући маску фон Крацвика. „Даље ћемо морати коњима.“
„Знао сам, е ако нисам знао…ти, ти“, протури руке Екрем, па га стаде грлити, док је Емина плакала. „А ти, Роберте, ти, ти…“, накупиле се емоциј,е па и он загризе усне, радујући се што га пријатељ није оставио на цедилу.
Скривени у пећини, недалеко од Ризине куће, сачекали су да се смркне како би наставили пут. На километар од пећине чекао их Роберт, држећи на повоцу три коња.
* * *
Лежећи на старом добром чардаку, ушушкан у сламу, Михаило се присећао догађаја из јануара 1916. године. Након десет година, ево, опет је ту да заврши давно започет посао. 
Из мисли га прену шушкање испод чардака. Придиже се и Ахмет, на шта му Михаило даде знак да ћути, док се он полако придизао и брзо пребацио до улаза, држећи пиштољ  у десној руци. У неке на улазу се прво појави кукаст нос, статусни симбол газда Екрема. Михаило реши да се нашали са старим другом тако што га ухвати за нос. „Рекох ли ти ја да ће ти нос доћи главе?“, на шта му он одговори. „Е, зато се ја не могу удавити у реци. Избацим мој перископ и очас пређем реку“, на шта се сва тројица насмејаше, Ахмет први пут од како му се придружио.
„Причај, шта си сазнао?“, прекиде их Михаило у смеху.
„Е, кад ти не би покварио весеље не би се звао…да не кажем шта“, нашали се Екрем на Михаилов рачун. „Сазнао сам“, и ту се заустави. 
„И?“, са чуђењем га гледао Михаило. „Испљуни то што имаш да ме питаш, па да идемо на посао.“
„Све што те занима налази се у кући бега Бакри Мустафе. Познајеш га добро.“
„Е, до врага“, опсова Михаило кад је чуо име најмоћнијег човека на Космету. „Како да дођемо до њега?“, мозгао је Михаило.
„Има начина“, погледа га Екрем у очи. „Има један начин“, понови још једном.
„Емина?“, одговори му питањем Михаило, на шта Екрем климну главом потврдивши да је то једини начин. 
Највећи узгајивач опијумског мака у овом делу Европе, човек који имао врло утицајне пријатеље по целом свету, бег Бакри Мустафа, Албанац који је ведрио и облачио Косметом, годинама је био заљубљен у Емину.
„Јуче сам је питао зашто неће да се уда за тог човека, дала ми је услов“, рече му Екрем.
„Који?“, упита га Михаило.
„Да је замолиш да се уда за њега.“
 
VI
„Екреме, је ли стигао?“
Ништа јој он не рече, само је ћутао. „Значи, стигао је“, одговори му Емина на своје питање.
Жао беше Екрему видевши сестру како пати. Имао је среће те је Михаило, као сваки нормалан мушкарац, сталожено и при чистој памети, разабрао да је та веза осуђена на пропаст, а били су заљубљени једно у друго, толико…застао је трен са мишљу која му застаде у грлу. Стресе се отеравши тиме ружну помисао.
„Да, стигао је“, једва превали преко уста. „Чека те у соби.“
Обукла је хаљину коју јој је он купио у Солуну, те 1916. године, а кад ју је први пут обукла, рекао је да је лепа као богиња.
„Да“, рече Михаило, чувши куцање на вратима.
Отворише се врата лагано, а кроз њих прође она, Емина, уносећи у собу сву лепоту овог света. Стаде на пола метра иза Михаила који се борио са осећањима, дрхтећи као неки дечачић, који само што није први пут пољубио цуру. Бије срце као лудо, у глави му промичу слике из хотелске собе у Солуну.
„Зашто си и даље тврдог срца, мили мој?“, питала га стојећи тик иза њега. „Погледај ме макар једном, само секунд, само један трептај ока…па макар после умрла.“
„Зашто да мучимо једно друго, Емина?“, поче јој објашњавати. „Знаш добро да твоја, а понајвише моја средина, никад не би одобрила нашу везу.“
„Не тражим брак с тобом“, упорна беше. „Само једну ноћ да будем у твом загрљају. Никад ти више не бих пришла“, молила га Емина.
„Имам два дечака. Чекају ме.“
„Ја бих се о њима бринула као да сам их ја родила.“
„Не сумњам. Знаш ли да би морала веру да промениш, да се брата одрекнеш?“, убеђивао ју је Михаило, и даље јој окренут леђима, упорно покушавајући да је бираним речима одврати од њега.
„Дозволи ми да те волим, макар једном дневно да ми дозволиш да те погледам. Да ли можеш макар то да ми приуштиш?
Окрену се Михаило и више није могао ока склонити са тог прелепог лица, које је зрачило анђеоском лепотом. „Молим те, удај се за Бакри Мустафу.“
„Добро, удаћу се“, уздахну и крену да изађе из собе, али се сети нечега, окрену се и таман што заусти да нешто каже, ућута.
Поподне Михаило сиђе у кафану, обучен у елегантно одело, овог пута глумећи руског грофа, Евгенија Митровича Ризлова, бизнисмена и трговца опијумом. Са Ахметом је направио детаљан план шта да раде уколико Килер буде тамо.
„Екрем, дај ми неко дете.“
„Само трен, господине Евгеније“, рече му Екрем, срећан што је Емина пристала да се уда за бега Бакри Мустафу.
По дечаку посла визитку бегу Мустафи, рекавши му да сачека одговор.
Дечак се брзо вратио рекавши му да га бег Мустафа очекује на вечери, у 19 часова.
* * *
 „Добро вече, драги мој пријатељу“, рече Бакри Мустафа у слушалицу телефона препознавши на другој страни глас лорда Велингтона. „Чему да захвалим вашем позиву?“
„Хајде, Мустафа, не будали“, одговори му лорд ниподаштавајућим гласом. „Око Вас се данима врти Црни Медвед, а ти се спрдаш са мном.“
„Зашто сте на крај срца, драги мој лорде?“, узврати му истом мером Бакри Мустафа. „Ко ми шта може, ко ми шта сме?“, узврати му питањем. „Можда ти, драги мој лорде?“, не хтеде да околиша.
„Да ли је ту Килер?“
„Јесте, драги мој лорде. Да нећете можда да га напујдате на мене, а?“, алудирајући на псе убице. Веза се прекинула, а да Бакри није завршио реченицу.
„Који кретен. Мисли да се парама може све купити.“
Утом се на вратима салона појави момак из обезбеђења. „Газда, ту је неки гроф.“
„Ала су ме данас спопали лордови и грофови…дај га овамо да видим шта хоће“
Кад се на вратима појавио младић његових година, Бакри Мустафа се изненади јер је очекивао неког старијег. Овако, испред себе угледа елегантно обученог младића, шта више, по изгледу можда и млађег од њега. То чуђење његовим изгледом и годинама није промакло Михаилу, чак шта више и он се изненади његовом стилу.
Кад уђе у салон, Михаило се изненади укусно уређеној кући, без кича и претеривања. Окрену се два, три пута око себе да би домаћину исказао комплименте на укусно уређеном дому.
„То је моја сестра све уредила. Ја Вам се у томе не сналазим“, рече му бег.
Кад се приближише софи, Михаило тек тад виде Турчина, односно Борка Тешића, којег је могао препознати ма где год се налазио, с обзиром да је одувек био аматер за маскирање.
„И, шта раде другови Руси, хоће ли светом завладати комунисти, драги грофе?“, помало саркастично испаде питање, на шта се Михаило није дао омести. „Знате како, ја већ седам година живим на релацији Беч, Париз, Рим, тако да не знам шта се тамо збива.“
„Да, мој грофе…како оно рекосте да се зовете?“, правећи се да није запамтио име, нашта Михаило стрпљиво одговори. „Евгеније, Евгеније Митрович Ризлов, драги мој беже“, подсети га Михаило.
„Да, одувек су ми била занимљива та ваша грофовска имена, све по три, па човек не зна шта је име, а шта презиме“, расприча се Мустафа. „Чак сам и ја хтео да додам још једно име свом, али јок, шта ће ми то. Него, како Вам ја могу помоћи, мој млади пријатељу?“, пређе бег на ствар.
„Хтео бих са Вама насамо да поразговарам, ако је могуће“, рече Михаило. 
„Господин Трампл је мој дугогодишњи пријатељ“, одговори му Мустафа.
„Можемо ли остати насамо, Ви и ја, драги беже?“, упита га Михаило, на шта га Бакри Мустафа погледа са чуђењем. „Да нисте Ви којим случајем неки убица?“, на шта му се Михаило загледа у очи које је трајало секунд или два дуже од куртоазног. „Ха-ха-ха“, поче се Михаило заразно смејати. „Ништа није немогуће.“
„Марш напоље“, рече Мустафа, нетремице гледајући у Михаила. „Рекох ли ја марш напоље?“, а кад Трампл, односно Борко Тешић, није реаговао, Мустафа позва обезбеђење. „Изволите. Газда?“, обрати му се један од њих.
„Испратите, господина Трампла.“
„Али, драги беже, зашто?“, осети се угроженим Борко.
Након што сачекаше да изведу Борка, Мустафа упита. „А, реци ми, како ми је весели ефенди Екрем?“
„Никад срећнији. Чека Вас сутра у гостима.“
„Пријатељу, ако је то истина окитићу те златом.“
„Господине Мустафа, зар Вам ја личим на неозбиљног човека.“
Брзо су се договорили око посла. За Еминин пристанак да се уда за бега Бакри Мустафу, Михаило је добио сва документа, која су била власништво Велике Британије. Лажни Турчин је био поклон. 
„Ах, умало да заборавим. Оног што тражите, Килер беше?“, на шта му Михаило климну главом да је тај, Мустафа настави, „тог смрада сам истерао из куће. Отишао је ка Шари.“
Како задатак није био извршен до краја, Борка су затворили у једну од многобројних соба, а документа у сеф и тако осигурани кренуше у потеру за Килером.
Нашли су га у једној пећини, у бунилу. Стигла га девојачка клетва.
„Ахмете, ево ти скота, ради с њим шта ти је воља“, рече му Михаило бежећи из пећине и смрада. 
„Мило, брате, остаћу овде док скот не умре. Код ових се никад не зна кад се могу повампирити.“
* * *
Заваљен на удобно седиште фијакера који су вукла два пара белих андалузијских тегљача, а које је добио на поклон од бега Бакри Мустафе, Михаило застаде испред механе Екрема Петровција, у којој је трештала музика.
„Ха-ха-ха“, потера фијакер ка Београду, носећи са собом документа и заробљеника у гепеку.
 
VII
До Београда је путовао цео дан. Направио је већу паузу у Чачку да би одморио коње. Борку је давао само воде и ништа више. На улазу у Београд, Борко поче лупати ногама у поклопац пртљажника, а како Михаило, видно уморан, није на време реаговао, на једној раскрсници заустави га жандарм.
„Станите са стране и отворите пртљажник.“
Михаило у трену схвати шта се од њега захтева, викну на коње који рипише, остављајући запањеног жандарма. Пред британску амбасаду је стигао праћен буљуком полицајаца, који су захтевали да се преда. Срећа Михаилова је била да га на време приметио први секретар британске амбасаде, Герхард Стенли, који даде обезбеђењу узбуну првог степена, да би потом и он стрчао пред капију.
„Отварај капију“, викао је Стенли, трчећи према капији. Ухвати првог коња за ам, уводећи га у дворишта амбасаде. „Ха-ха-ха. Биби, вози иза зграде. Ха-ха-ха“
„Добро дошао, Биби“, поздрави га.
„Добро Вас нашао, господине Стенли“, узврати му Михаило. „Сав се презнојих. Реко, нисам погинуо од онолико Албанаца, а да погинем од својих.“
„Решићемо то одмах. Том, позови господина Ристића и реци му да повуче своје људе.“
„Јасно, господине Стенли.“ 
„Лепи коњи, Биби“, рече Стенли мазећи их по сапима.
„То ми је свадбени поклон“, објасни му Михаило. „Материјал је у гепеку“, отвори им Михаило пртљажник у којем је био Борко, сав унезверен. „А и документа су ту“, скиде поклопац од возачевог седишта у којем се налазио мали сеф.
„Томас, понесите сеф“, нареди му Стенли.
„Ово су документа за коње“, предаде му Михаило коверту.
„Али…“, заусти Стенли да му нешто каже, али га Михаило, подигавши руку, не дозволи да било шта каже у вези са тим поклоном. „Ја сам ишао тамо да урадим за Вас, а надам се и за нас, један веома битан посао. Васпитан сам да за поштен рад добијем плату, а све остало је у Божјој вољи.“
„Добро, Михаило, добро“, први и последњи пут га ословио правим именом.
Удобно заваљен у кожну фотељу, Михаило је испијао виски и причао Стенлију догодовштине са Косова и Метохије. Кад га упитао како се спријатељио са бегом Бакри Мустафом, Михаило ућута, погледа у Стенлија, обори поглед ка персијском тепиху.
„То бих задржао за себе“, одлучно га погледа у очи. „Једној девојци сам се заветовао ћутањем.“
„Емина?“
„Да, Стенли“, Михаило га ослови именом, охрабрен искреним разговором. „Могу Вас звати Стенли?“
„Боље Стен. Ви сте то својим делима заслужили“, приђе телефону позвавши секретарицу да уведе Томаса.
„Да, Стен, девојка анђеоске лепоте“, описа му једном реченицом Емину док је отварао сеф са документима.
Тек што Михаило поче вадити документа из сефа, кад се зачуо пуцањ из пиштоља. Сви се тргоше сем Стена. У канцеларију улети секретарица, сва усплахирена.
„Стела, је л` то из кабинета пуковника Тимоти Бренџиса?“
„Да, да…“, усплахирена беше. „Господине Стенли, требало би…“
„Томас ће се побринути за то, Стела, а ви ми припремите саопштење за новинаре и телеграм саучешћа породици“, кад Стела крену да изађе он се још сети још нечега. „Стела, припремите и предлог да се пуковник одликује орденом за ревносну војничку службу…“, застаде да се присети да ли би требало још нешто урадити по том питању. „То би било све. Хвала Вам, Стела.“
Михаило је сво то посматрао ћутке, не желећи било којим гестом да наруши ту, унапред припремљену процедуру. Стенли, кад заврши са издавањем задатака, врати се дружењу са Михаилом као да се пре две-три минуте ништа тако значајно није десило.
„Михаило, ако Вам било шта устреба, зовите. Само још да причекамо мог инжењера. Са њиме ћете се дружити недељу дана“, само што је то изговорио у канцеларију уђе инжењер Доналд Тринитроу. „Ах, ево га. Доналд, знате шта Вам је чинити. Михаило, видећемо се.“ 
Наредних дана Михаило је боравио у кабинету за обуку у телеграфији, коју је савладао највишом оценом.
Добивши извештај о проведеној обуци, Стенли, сиђе у подрум да би честитао Михаилу на успешно проведеној обуци. „Михаило, колико Вам значе они коњи што сте добили на поклон?“, на шта му Михаило раширених руку рече. „Ништа битно.“
„Добро“, окрену се да би из руку благајника узео ташну. „Овде Вам се налази Ваша зарада“, отвори кофер да би му показао садржај. „И још нешто. Момци, скините цираду са аутомобила. Ово је најновији модел мерцедеса, двосед, с тим да позади има помоћно седиште“, окрену се ка Доналду. „Документа спремна?“
„Да, господине“, потврди инжењер, предајући их првом секретару.
Већ наредног сата био је на путу за Трново.
* * *
Вила лорда Џона Велингтона, налазила се у ненасељеном делу Рејстоуна, малог града у северозападном делу Лондона. Вила је била обезбеђена густом шумом, високом кованом оградом и псима чуварима расе бул теријер, који су били обучени да убију свакога ко неовлашћено уђе на посед. Да би све то беспрекорно функционисало, старао се Грејем, батлер и лични пријатељ лорда Велингтона, поред којег није могло ништа да прође, а да он то није прегледао.
Тек што је сат откуцао поноћ, салоном се проломи звоњава телефона. Телефон је био подешен да прво звони код Грејема, како би он проценио који ће позив преусмерити ка лорду. 
„Да“, јави се батлер Грејем на друго звоно. „Да, ту је. Ево само трен“, притисну зелено дугме како би преусмерио позив у спаваћу собу. Грејем је био непогрешив у преусмеравању позива, тако и ту ноћ учини, мада, ни мало у се није свидело то што је чуо име тог што је позвао. 
„Грејем, одело!“, истог момента у собу уђе батлер, носећи у једној руци одело, а у другој ципеле.
Док се лорд облачио, Грејем, по устаљеној процедури, спусти се лифтом два спрата ниже како би припремио црни мерцедес, да би се опет вратио лифтом до салона таман кад лорд стаде испред врата, у секунд тачно.
Пре него што су напустили вилу, Грејем, опет по устаљеној процедури, пусти струју у ограду, чиме је додатно обезбедио вилу.
„Енфилд“, би све што лорд рече, али у том гласу, Грејем, осети страх. Последњих дана, искусни батлер, који иначе прати све што се тиче прихода и расхода, први пут после двадесет година видео је негативан пад на улазу. До Енфилда нису проговорили ни реч.
Како је капија била отворена, Грејми увезе ауто без задржавања. Било је то седиште тајног удружења Сторм. Из аутомобила прво изађе батлер, да би лорду отворио врата, уз то је све време гледао распоред чувара. Како су сви чувари били леђима окренути, из гепека извади торбу у којој се налазила опрема за специјалне задатке. Свакодневно вежбање му је помогло да се у року од десетак секунди преобуче у црно одело, на главу навуче црну балаклаву. Од наоружања је имао сет од десет кратких бодежа којима је ликвидирао противнике. Под окриљем ноћи пребаци се до летње куће у којој су се налазила врата од тунела којим се долазило до просторије у којој су се одржавали састанци шефова удружења Сторм. Из џепа извади калауз којим без проблема отвори врата. Иако у тунелу није било осветљења, не хтеде палити лампу, јер никад се није знало када може налетети на неког од обезбеђења, а поред тога, тунел је познавао као свој џеп. На крају тунела налазила се тајна соба која је служила за прислушкивање непожељних особа.
„Господо“, чуо је глас непознатог. „У последњих десет дана изгубили смо 60 процената од овогодишње производње опијумског мака. Међутим, то није толики проблем као што је отказивање послушности Бакри Мустафе…
„Ако ми дозволите…“, јави се лорд Велингтон.
„Изгубили смо професионалног егзекутора.“
Није ово био први пут да Грејем присуствује испитивању неког од кривца пада прихода. Следеће што је могао да очекује, било је елиминисање проблема, а у овом случају проблем је био лорд Велингтон, прво он, а после пратилац. Не желећи да губи време, Грејем напусти тунел, али сад другим правцем који га водио у шуму, ван ограде.
* * *
Има пет дана како Марко, Мирко и Милутин, седе поред пута погледајући Михаила. Како ујутру устану, крену ка раскрсници пута, поседају у крај и стану чекати. Кад буде о ручку, Тодор их једва потера кући. 
Би подне, сунце досегло највишу тачку и пржи ли пржи. Њих тројица, сморени од сунца и чекања, задремали тако да нису одмах приметили аутомобил у облаку прашине који им приближавао из правца Београда.
Први га приметио Марко. „Е, видите ово што долази…“
„Оно је изгледа чича Мило“, рече Милутин. „Одакле му аутомобил?“
Обрадовани што је коначно дошао кући, њих тројица истрчаше на пут машући му да стане.
„Упадајте мангупаријо“, рече им кад се зауставио, а они га скопали, па га грле. „А ти, шерету матори.“
„Седите. Идемо да се провозамо селом“, рече им Михаило.
„Иде чича Мило!“, викали су узбунивши комшије.
Кад се ауто паркирао у дворишту, остали укућани стадоше се чудити.  
 
VIII
Нова 1927. година донела је хладну зиму са доста снега. Три месеца су прошла од како се вратио кући, а да га нико није контактирао. Пратио је телеграф, никаква порука није стигла. Ни сутрадан, ни за два дана, ништа. Прође томе још три дана, а порука нема. У неке се досети да су му Драган и Петар, док су још били у манастиру, рекли да се разумеју у телеграф.
„Драгане, дођи да ми нешто покажеш“, позва га Михаило.
„Ево, бата Мило, одмах долазим“, кад се појавио испред подрума, Михаило му објасни о чему се ради. Погледавши жице, Драганово искусно око одмах примети да је погрешно спојио жице. Само што их је спојио, телеграф поче да куца поруке. Заледи се Михаило кад угледа датум прве поруке.
У последњој поруци је добио детаљно упутство са адресама где му се налазила опрема. После ручка саопшти да ће морати послом за Београд, на шта дечаци оборише носеве. Једва их је умирио причом да ће им се редовно јављати где се налази.
У Београд је ушао око поноћи, тешко контролишући аутомобил по утабаном снегу који пада већ три дана без прекида. Како није био вичан управљању аутомобилом по снегу, не хтеде се журити, а нарочито постаде обазрив када му на излазу из Степојевца из једног сокака излети запрега коју је избегао захваљујући добрим кочницама на мерцедесу.
Прво место на које се морао јавити, било је на адреси Дринска, број 2. Била је то кућа са три укусно уређене просторије. Мало даље, гаража. Пошто је први пут долазио на ову адресу, ту га чекао оперативац британске амбасаде који се одмах изгуби након што му предао кључеве. Примивши кључеве, Михаило настави ка стану у Вишеградској, број 5, стан 4. На самом улазу у стан беше ходник, па још један, мало већи од првог. Лево кухиња са оставом и мањом собом, највероватније за послугу. Десно, преко пута кухиње две спаваће собе и купатило, а право салон са трпезаријом. Намештај је био нов и у тренду. Све је било укусно намештено, у гардероберу одела, енглески крој, све његови бројеви. Обућа, шешири. Свидело му се. Био је ту још један гардеробер у којем угледа женску гардеробу. Ништа му није било јасно. На ноћном ормарићу примети породичне фотографије. Подиже једну. Жена његових година, плаве косе, елегантно обучена. Њено лице га подсећало на некога, хтеде рећи, али се уједе за језик. Поред ње он, а испред девојчица, пет, шест година стара. 
Утом из салона се зачу звук телефона. Приђе му, подиже слушалицу па се јави. „Да.“
„Стен је овде“, један трен, секунду или две, деси се тишина, довољно дуга да се са друге стране чује. “Хало, Биби. Чујеш ли ме, Стен је?“
„Да, чујем те.“
„Чекај ме ту. Долазим за сат времена. “
„Јасно“, потврди му Михаило.
До његовог доласка Михаило искористи прилику да још једном обиђе стан. У салону примети сточић на којем стајаху уредно сложене флаше са разним алкохолним пићима. Насу пола чаше бурбона и седе у кожну фотељу. 
„Хм, о каквом ли се то послу ради? “,питао се. „Михаило, у какве си се ти игре уплео.“
* * *
 „Готово је, господине“, доктор Џејмс Џонс, пластични хирург, театрално скину последњи завој са лица, господина Грегора Брајтона, наредивши сестри да му дода огледао. „Хвала, сестро. Ево, драги господине Брајтон, погледајте ваше ново лице. Шта кажете? Па да, ништа, јер немате примедбе, нормално.“
Три месеца му је трпео понашање ишао на живце овај кепец од лекара, сека Перса. Истрпео га само зато што је стручњак у пластичној хирургији, највећи. Доводио га до лудила његовим педерским гласом.
„Спремите ми рачун“, рече Грегор.
„Ох, како волим чути ту чаробну реч рачун“, лапрдао је доктор. „Драги мој, то Вам је овако…скалпел, алкохол…12, добро, руке…25, хм, добро. Ево, 46 хиљада франака, заокружите на 50 хиљада и срећан пут“, окрену се ка сестри намигнувши јој.
„Примате чек?“, крену руком ка унутрашњем џепу сакоа, а кад доби потврдан одговор извади пиштољ са разбијачем звука те их обоје упуца међу очи. Обуче мантил, стави шешир на главу и изађе из ординације у мрачан ходник приватне клинике у швајцарским Алпима. 
Човек обучен у црно, на глави му балаклава, кроз које провириваше ситне црне очи, уђе у ординацију, па са зида скиде огледало на чијој полеђини је био објектив. Након пола сата вожње серпентинама, Стенли, уђе у гаражу приватне виле, која је била власништво Велике Британије. У гаражи је провео још неко време, тек толико да филм сакрије у ђон ципела. 
У Београд се вратио Оријент експресом.
* * *
 „Флеш“, чуо се глас лорда, шефа Сторма, кофер са свиме што ти треба налази у Паризу, у станичном пртљажнику. Тамо ћеш доћи 26. децембра у дванаест часова, ни минут пре, ни минут после. На шалтеру те чека Турчин. Јавка је „Господине, да ли сте пронашли изгубљени кофер? Ту су ми успомене од покојне мајке. Турчин треба да ти одговори „Јесте, нашли смо га. Успомене се морају добро чувати. Добро све проучите. Питања?“, како не би питања само се чуло клик, што је био знак да је разговор завршен.
Трећи дан након овог разговора, седео је у купеу Оријент експреса. Карту је купио до Београда. Становаће у хотелу Москва.
* * *
Само једном је зазвонило звоно на вратима. Михаило устаде и прошавши прво кроз дужи ходник, а потом кроз краћи, отвори врата испред којих је стајала жена плаве косе до рамена, лице анђеоско, очи плаве, чисте као небо, усне црвене, пуне меса…
„Можемо ли ући?“
„Тај глас, немогуће да је то она“¸ убеђивао је себе. „Да, свакако, опростите, изволите.“
„Ха-ха-ха, као и увек смотан кад стане пред женску особу“, смејала се Азра. Није било срећније жене од ње када су јој понудили посао у којем ће јој партнер бити он, Михаило.
Помери се у страну да ови прођу. Прво она, њишући боковима као француска лађа на узбурканом мору, иза ње старија жена. Последњи су били Јован Трајковић и Стенли.
„Добро, сад када смо се окупили ред је да се упознамо“, рече Стенли. „Обраћаћу вам се са именима која ћете користити на овом задатку. Елизабет и Џон Мирић. Џон је успешни бизнисмен, посредник у продаји челика. Имате канцеларије на Теразијама…“
„Канцеларије? “, прекиде га Михаило.
„Да, канцеларије“, одговори му Стенли на то питање и понови. „На Теразијама. Госпођа Стана је ваша кућна помоћница. Њена улога у овој акцији је да одржава везу са амбасадом.“
Београдски трг Теразије био је најпопуларнији део града у којем се одвијао дневни и ноћни живот, дању послови, а ноћу провод. У кафанама и ресторанима су се склапали послови, шпијуни размењивали информације. Најпопуларнији место за изласке на Теразијама  био је хотел Москва.
Једна од занимација богатих и беспосличара било је коцкање. Међутим, како је коцкање било забрањено, коцкарнице су се налазиле скривене у подрумима кафана, стамбених зграда и кућа, тако да се у њих улазило искључиво по препоруци.
Једно од многобројних представништава било је предузеће Баш-Челик, заступничка фирма иностраних произвођача челика. Предузећу дадоше име по српској бајци Баш - Челик. Међутим, фирма је била параван за много озбиљнију игру, шпијунажа и ликвидација тајног удружења Сторм, које се бавило дистрибуцијом наркотика са Космета, а које је узело маха да је тај део Србије проглашен за фактор нестабилности.
Група шпијуна, под патронатом владе Краљевине Југославије и амбасаде Велике Британије, имала је задатак да открије и ликвидира удружење Сторм, одељак за Балкан. Траг је, оно што им је за почетак могао рећи Јован Трајковић, шеф тајне обавештајне службе краљевине Југославије, водио ка амбасадама Италије и Немачке. „До ликова, о којима ми имамо мало података, доћи ћете преко коцкарница. У коцкарницама, поред великих сума новца, губи се част, поштење и још много којечега.“
„Зашто челик?“, упита их Михаило.
„Зато што је челик, тренутно, најтраженија роба и лепо се зарађује“, одговори му Стенли. „Ова фирма ће вам дати алиби одакле вам толики новац за провод.“
Кад су напокон остали сами, госпођа Стана, осетивши да њих двоје имају једно другом нешто рећи, устаде рекавши им да је уморна. Њих двоје су још мало ћутали, борећи се са емоцијама из прошлости и малограђанском затуцаношћу.
„Откуд ти у свему овоме?“, Михаило први отопи лед.
„Па отуд што је мојој фамилији битније шта ће рећи комшије, а не ја. Ахмет ме једини подржао у овој причи“, исприча му Азра укратко. „И он је овде.“
„Е-е-е“, обрадова се Михаило кад је чуо да му је пријатељ ту.
„Да, он је задужен да нам доноси намирнице и све остало што је потребно,“ исприча му она. „Само он?“, упита Михаило.
„Да, искључиво он“, потврди му Азра.
Сутрадан ујутру, док је пио јутарњу кафу са Азром, која је седела за столом преко пута њега, у мислима се вратио на синоћни разговор.
„Шта си планирала за данас?“, упита је Михаило тек да нешто каже не би ли отерао тишину из салона у којем се на минут-два чуо сркање кафе, његове или њене.
„Мало ћу цуњати по бутицима, попити кафу у некој кафани, флертоваћу с неким балавцем…И све време ћу трошити новац мога мужића. Задовољан одговором, господине Мирићу?“
„Хоћеш ли свраћати до мене?“, упита је Михаило, док је у њему почело да кључа, знајући зашто је оваква.
„Хоћу, али само ако имаш неког младог помоћника, јер ми је муж или импотентан или је педер“, одговори му.
Устаде љутит иза стола и изађе из стана залупивши улазним вратима да је одзвањало зградом све до петог спрата.
* * *
Симплон-оријент јурио је славонском равницом ка Београду. У купеу, крај прозора, седео је човек незаинтересовано гледајући једну те исту слику, њива-њива-бандера-њива…
„Хладно пиво, кафа… Сок, вино“, чуо се на ходнику продавац из вагон ресторана. Не прође ни трен, а тај отвори врата купеа у којем угледа господина који по лицу, рекао би човек, има тридесетак година, међутим, руке су га издавале. 
„За колико стижемо у Београд?“, упита Флеш продавца.
„Око два сата, господине“, одговори му конобар. „Јесте ли сигурни да нећете ништа?“, упоран беше конобар да прода нешто, па макар то била и кафа.
„Хвала.“
Док се конобар удаљавао од купеа, Флеш се попе на решеткасти пртљажник чекајући другог, овог пута кондуктера, који је у ходу према њему, од конобара добио инструкције где се налази. Само један трен је био довољан да кондуктер протури главу у купе и да исте секунде остане без ње. Скочи на под купеа, увукавши лажног кондуктера унутра, а потом узе пртљаг и кроз прозор купеа, држећи пртљаг у зубима, акробатски се изви, прво ноге, а онда и остали део тела избаци на кров вагон. Тек кад је угледао земунску железничку станицу, сишао је у вагон ресторан.
Након преузимања коверте са инструкцијама, на трафици ју купио Политику и на страни Огласи, издавање станова, пронађе адресу. Седе у кочију која га одвезе на адресу из огласа. Била је то кућа на спрат, мала и неугледна, али њему то није сметало. Са газдарицом, која је више личила на чувара затвора него на жену, брзо се договорио око цене. Платио јој је шест месеци унапред. Стан је био у поткровљу и до њега се долазило спољашњим дрвеним степеницама. „Молио бих Вас да ми нико не чепрка по стварима кад нисам у стану“, замоли је Флеш.
„Таман посла, господине…“, заустави се јер није га питала за име. „Опростите, које је Ваше име?“
„Стојадин, а зову ме Столе“, па се окрену ка њој. „Сад бих Вас молио да ме оставите самог.“
„Свакако, господине Столе.“
Након пола сата стигао је на нову адресу, на Дорћол, где је изнајмио стан у згради.
У току ноћи ствари из Вишеградске пренео је на Дорћол.
* * *
Кад је ујутру из стана у Вишеградској изашао елегантно обучен господин, атлетске грађе, правилних црта лица и црне кратко подшишане косе, све комшинице на јутарњој кафи су распредале причу да скоро нису видели тако мужевног мушкарца. Црно одело на дворедно копчање, дугачак црни капут, кравата и црни шешир, говориле су о статусу младог господина. Будући да је црни мерцедес компромитован, господин Џон Мирић је добио нов мерцедес, црвене боје. А кад се сат времена након њега појавила Елизабет, није било мушкарца који није звизнуо за њом.
Када се испред предузећа Баш-Челик, паркирао мерцедес, све даме, неудате и удате, истрчале су да виде господина Мирића, младог и згодног власника угледне фирме. Уздисале су и жуделе за њим, тешећи се ако их имало погледа да је то значило нешто.
Процедура, коју је спроводио са филигранском прецизношћу, почињала је театралним изласком из аута, са мало мангуплука, проткано госпоштином. Пре уласка у фирму, ако би му пут пресецале даме, пропустио би их уз благи наклон и додир обода шешира руком која је била у правцу женске особе. Потом одлазак у канцеларију, преглед јутарње поште, испијање јутарње кафе и телефонски разговор са супругом Елизабет.
Следили би заједнички породични ручак, поподневни одмор, а након тога шетња Калемегданом. Зорана и он, лагано, руку под руку.
Присетио се разговора са Стенлијем, у четири ока, а односио се на љубавне везе са особама женског пола које у одређеном моменту могу бити интересантне за реализацију задатка. Михаилова теорија је била да се све може завршити без секса, алкохола и дроге, на шта се Стенли насмеја при том ненамерно откривши идентитет Елизабет.
„А, бре, ви пуританци. И са овом Азром…“, уједе се за језик Стенли, али би касно.
„Шта, то и она мора?“, видно разочаран упита га Михаило.
„Не, глупердо“, љутито му одговори Стенли. „Што се тиче љубави, вас двоје сте тотални дилетанти“, на ивици живаца био је Стенли. „Ако ниси до сад схватио…“, застаде за трен бирајући речи којим би му објаснио тежину овог задатка. „Михаило, како да ти објасним тежину овог задатка? Само један учињен погрешан корак може вас одвести…Може вас одвести у смрт“, искрен би до краја. „Ако ниси спреман да уђеш у овај задатак, реци ми на време како бих пронашао другог.“
„Прихватам посао, Стенли.“
Из присећања га трже звоно на телефону. „Да“, рече након што подиже слушалицу.
„Мили мој, само да ти чујем гласић“, била је то Азра. „Како се моја душа изборила са београдским дамама?“, нашта се Михаило насмеја. „Је си ли то мало љубоморна, Елизабет?“, на шта му она на питање одговори питањем. „Имам ли разлога за то?“
„Идем да радим. Љубим те“, рече јој спустивши слушалицу.
Породица Мирић, писало је у биографији, трећа су генерација која се трансакцијама челика. У Енглеску су дошли пре два века, поставши утицајна фамилија.
„Немој да се бринеш око политике фирме“, објаснио му Стенли. „Све телефонске позиве прима твоја секретарица, службеник МИ6 и стручњак за трансакције. Теби ће преусмеравати приватне позиве. Твоје је да откријеш агенте и седиште Стормаи да их елиминишеш.“
Премија за овај посао износила је сто хиљада фунти. Сваки други викенд је могао ићи у Трново да обиђе децу. 
Дубоко заваљен у фотељу, уживао је пушећи цигару и испијајући виски. Тачно у десет часова у канцеларију уђе секретарица, носећи неке папире у руци. „Господине Мирићу, у наредних десет минута направићемо један игроказ. Назваће Вас господин Стенли, по овом протоколу ћете разговарати с њим.“
„Да ли је то потребно, госпођице Мери?“, упита је Михаило, сматрајући да је то мало дебиласто.
„Наслушаћете се и нагледати много тога што ће вређати Вашу интелигенцију, господине Мирићу“, гледала га секретарица право у очи док су јој се усне загонетно смешкале. Није био Михаило глуп да схвати шта га овде све чека. „Да, знам. Мораћу имати и љубавну везу са Вама, мада да будем искрен, неће ми то тешко пасти, јер Ви сте тако љупки."
„Хвала Вам на комплименту, господине Мирићу, али све ће то бити имитација“, разочара га секретарица Мери.
„Ех, баш штета“, промрси себи у браду, али чула је то она само се насмеја и изађе из канцеларије.
У неке зазвони телефон. „Господине Мирићу, на вези је господин Четерстон, власник Стил- отац и син.“
„Да, о-о-о, добар дан, господине Четерстон. Како сте?“, поздрави га Михаило.
„Господине Мирић, одлично. Како сте ми, како Ваша љупка Елизабет?“, имитирали су разговор двојица стручњака за челик.
Цео разговор је био снимљен у бази Сторма, да би га касније њихови стручњаци анализирали да би одредили веродостојност разговора.
 
IX
Прошло је месец дана од формирања предузећа Баш-Челик, а да се ништа битно није десило. Михаилу све то беше неозбиљно, док га је Стенли смиривао говорећи му да мора бити стрпљив. До сад је био седам пута у коцкарници и само један остварен контакт са супругом италијанског помоћника војног аташеа и неки пропалица који се гребао од сваког ко би ушао у коцкарницу.
„Сутра ћу отићи у другу коцкарницу“, обавести Стенлија. „Чуо сам да тамо иду крупне рибе, али има један проблем.“
„Који?“, упита га Стенли.
„Новац.“
„Колико?“
Ћути Михаило, саго главу ка поду, а десним оком шацује Стенлија, не би ли открио до које суме сме да иде. „педесет.“
„Колико?“, забезекну се Стенли кад је чуо цифру.
„Четрдесет…хиљада.“
„О кеј, овако ћемо. Добићеш тај новац, али мораш паметно играти“, одлучан беше Стенли.
„Ти мени четрдесет хиљада“, предухитри га Михаило. „Сав добитак иде мени, а основица иде теби“, држећи испружену десну руку ка њему да би потврдили договор.
„У реду, пристајем“, пружи му руку Стенли, дуго дрмајући руку један другом задовољни погодбом. „Идемо заједно.“
На тајној локацији у предграђу Београда налазила се коцкарница у коју је долазила само одабрана клијентела уз обезбеђену дискрецију. У њој се у току ноћи могло добити и до милион долара, а могао си изгубити дупло. Колико год да су изгубили, клијентела се опет враћала.
У коцкарницу се улазило по препоруци. 
Приземна кућа, ограђена високом зиданом оградом и наоружано обезбеђење била су гаранција опуштеној забави посетилаца. Аутомобили, којима су гости долазили, паркирани су у гаражу испод куће. У коцкарницу се ишло лифтом, три спрата испод гараже. Од самог улаза у коцкарницу у ваздуху си имао предосећај добитка или губитка.
Чим су крочили у коцкарницу, на улазним вратима их је сачекао власник, Милоје Родић, контроверзни бизнисмен, за којег се прича да је ведрио и облачио Београдом.
„Господине Мирићу, драго ми је да сте дошли у овај храм разврата. Дозволите да вам будем водич како бих вас упознао са сваким радним местом“, непрестано је мрмљао, али то Михаилу ни мало није сметало, чак напротив, сазнао је понешто о сваком госту.
Стенли и он се одлучише за блекџек јер се за тим столом налазила прелепа супруга италијанског амбасадора. Стенли му у кратким цртама описа ту даму.
„Опасна женска коју кад видиш желиш појебати, у први мах, а ако то одрадиш траљаво…нађу те у контејнеру, у најлонској кеси“, погледа га Стенли, мерећи сваку реч коју изговори. „Да ли си спреман да је одрадиш? Наши оперативци је сврставају у сам врх Сторма.“
„Зашто је нисте елиминисали?“, упита га Михаило.
„Преко ње канимо ући у Сторм“, одговарао му на питање док је све време криомице пратио једног, пре би рекао старијег господина са ликом младића. „Видиш ли оног што седи поред Италијанке?“
„Да, шта с њим.“
„Тај је њихов нови Килер. Право име му је Драгољуб…“
„Тешић“, изговори Михаило уместо њега. „Деда стриц мојих  близанаца.“
„Да. Донедавно је био у служби лорда Велингтона, једног од шефова у Сторму“, ту му Стенли исприча о Драгољубовим путешествијима након што је побегао из кампа 1897. године. 
„Даме и господо, можете поставити своје улоге“, рече крупије, на шта Михаило без размишљања стави десет хиљада фунти на црвено дванаест. Крупије заврти и након минут или два објави. „Дванаест црвено добија.“
„Е, човече, добио си“, рече му Стенли дивећи му се на хладнокрвности. „Ау, шта га је ту новца.“
Михаило, решен да ризикује до краја, опет је ставио десет хиљада на дванаест црвено, тридесет хиљада и опет је добио. У џепу је имао педесет, а на столу четрдесет хиљада фунти. Код крупијеа је разменио и оних педесет хиљада тако да је на столу имао деведесет хиљада фунти. Стенли је ћутао и дивио се његовој хладнокрвности. Италијанка, која је седела преко пута њих, погледом је прождирала згодног милионера. Змија отровница маскирана у лепу жену, која је мушкарце, уколико процени да су слабићи, прождирала све са пертлама.
„Даме и господо, поставите своје улоге“, чуо се крупије.
Михаило стави све на тринаест црно. Све очи биле су упрте на Михаила и своту новца на столу прекривен зеленом чојом.
„Даме и господо, објављујем да је постављање улога завршено“, како то изговори заврти точак, убаци куглицу. Тишина ишчекивања. 
„Тринаест црно!“, објави крупије.
„Који си ти срећник!?“, рече му Стенли. „Играш ли још?“
„Не.“
„Кренуло те, човече“, покуша да га убеди у срећу, али кад му у очима угледа онај, њему познати сјај, Стенли ућута. 
„Нећу, јер би следећи пут све изгубио“, рече Михаило размењујући жетоне у новац. „Идемо за сто да намамимо змију у мишоловку. Момак, шампањац и две чаше.“
„Чувај се, ево је иде кобра“ упозори га Стенли, спазивши да је Италијанка све време била у друштву Драгољуба, који, кад се она окрену ка Михаилу, упутио ка излазу из коцкарнице.
„Господо, примате ли ме у ваше друштво?“
„Наравно“, рече Михаило помажући јој да седне уједно дајући знак конобару да им приђе. „Шта ћете да пијете?“, упита је Михаило.
„Исто што и ви“, одговори му нетремице гледајућу у Михаила.
Имала је нежан, баршунаст глас, више дечји, што Михаила у први мах изненадило да тако лепа жена може бити хладнокрвни убица. Претходних дана о њој је чуо невероватне приче, али кажу да јој је мајка још опаснија. 
Током разговора, Михаило и Стенли су сазнали да је ћерка Италијанског амбасадора, да јој је име Ребека Ђулијани. Касније је Стенли испричао неке пикантне детаље о породици Ђулијани, мада су тад, захваљујући Драгољубу, сазнали да је амбасадор Ђулијани, близак пријатељ Бенито Мусолинија и да је један од оснивача Националне фашистичке партије. Како је седео на месту које је имало потпуну контролу над коцкарницом, Михаило примети како се човек, којег Стенли назва Драгољуб, у неке изгуби, што је Михаилу зазвонило на узбуну. Стенли му намигну дајући му знак да крене у освајање срца младе Италијанке, док он испрати Драгољуба.
„Шта таква лепотица ради у овој селендри од града?“, крену Михаило у освајање.
„Ах, шта да Вам кажем, господине Мирићу“, не промаче Михаилу то што га ослови по презимену, а да јој се није тако представио, што она примети, али би касно. „Тата је због мог раскалашног живота и неких маминих скандала, морао да дође у ову забит док се све то не заташка.“
Не прође задуго, кад се Стенли вратио дајући Михаилу знак да морају кренути. „Госпођице Ребека, ја бих морао кренути“, из унутрашњег џепа сакоа извади визит карту са бројем телефона. „Јавите ми се да наставимо наш разговор“, поздрави се с њом овлаш јој додирнувши уснама руку.
„Седи и вози“, рече му Стенли, на шта га Михаило чудно погледа. „Неки проблем?“
На пола пута до стана, Стенли рече Михаилу да мало успори, након чега из претинца извади неки замотуљак и баци га кроз прозор. „Сад гас, брже, брже“, говорио му Стенли, да би се у следећем тренутку проломила стравична експлозија коју су њих двојица и те како осетили. „Ова бомба је била намењена нама двојици“, рече му Стенли, видно узбуђен. „Имамо посла са озбиљном организацијом, Михаило“, први пут Михаило осети страх код свог друга, с којим је доста тога прошао у протеклој години. „Ако те је страх, нећу ти замерити да сад одустанеш.“
„Хе“, саркастично се насмеја Михаило, дајући му до знања да је и код њега присутан страх, али одступања нема. „Друже, идемо до краја“, пружише један другом руку чврсто је стиснувши, тиме дајући један другом подршку.
* * *
 „Ви мени рекосте да сте експерт у постављању експлозива?“, оштра на речима беше Ребека, оперативац Сторма. 
„Колико се сећам, Ви ми јуче дадосте податке о овој двојици у којима је писало да су површни, склони алкохолу и да су слаби на жене? Је ли тако?“, упитао је Драгољуб, маскиран у професионалног убицу, под кодним именом Флеш.
Након овог фијаска, у којем неким чудом сачува живу главу, с обзиром да је експлозивна направа експлодирала на десетак метара од места где је био скривен, прошавши само са неколико огреботина.
Пред зору, Флеш, на позив Великог шефа, крену у централу Сторма, команда за Балкан. Иако није спавао целу ноћ, његово лице ни у једном тренутку није показало знаке умора. 
Командно место налазило се два спрата испод стамбене зграде у Солунској број 5, а улаз је био у подруму приземне куће у Јеврејској број 15. Кућа је имала двадесетчетворочасовно физичко обезбеђење. Људи, који су стварали ово удружење о свему су мислили. Ако би неко покушао неовлашћено да уђе у удружење, лако би залутао идући од једне зграде до друге и мувајући се кроз подруме. Све просторије у удружењу, као и кућа, биле су осигуране најсавременијим противпровалничким уређајима. Тунел је био тридесет метара испод земље, испресецан другим тунелима. Пут од улаза до командног места познавао је само Велики чувар. 
Дошавши на адресу уласка, Флеш позвони на капију, на којој је стајала табла са натписом да се ту налази стоматолошка ординација доктора Страхиње Живковића. Не прође ни два минута кад из куће изађе старија жена.
„Добар дан. Изволите?“, упита га жена.
„Имам каријес на тројци лево горе“, изговори Флеш јавку.
„Доктор ће Вас одмах примити. Тај каријес се мора одмах решити“. Процедура уласка у кућу није се завршавала овим поступком. Након изговорених јавки, са унутрашње стране капије налазило се звоно којим се јављало да је посетилац њихов човек и да може ући. У кући врата за улазак у подрум су се налазила у кухињи. Подрум је био као и сваки други, полице за слатко, туршију, буре за кисели купус, боце напуњене вином и старе ствари из куће. Чувар из куће је посетиоца доводио до врата кроз која се улазило у тунел. Куцне парним данима трипут, а непарним двапут и тек тад Велики чувар отвара врата. Када посетилац ступи у тунел, на главу му се навлачи црна капуљача и његово даље кретање је под контролом Великог чувара. Капуљача се посетиоцу скида када уђе у просторије командног места.
„Велики шефе, стигао је.“
„Уведи га.“
Беше то богато опремљена канцеларија. Намештај од резбареног дрвета, кожне фотеље и персијски тепих. Флеш уђе у канцеларију, благо се поклони, да би потом сео у фотељу којом му Велики шеф показа руком. „Шта се то ноћас десило?“, директно, без увијања, обрати му се Велики шеф. 
„По мом мишљењу, ништа се није десило.“
„Ви то озбиљно?“
„Најозбиљније“, одговори му Флеш. „Зар Вам ћерка није све испричала?“, саркастично га упита. „Ах, па да, док сам ја радио свој посао, она је водила љубавне разговоре са Црним медведом.“
„Шта моја ћерка има с тим?“
„Ваши помоћници су ми наметнули то безобразно дериште. Мало је фалило да је изударам по туру. Направио сам план да их она замајава док ја поставим експлозив“, срдито му подносио извештај. „На прелиминарном разговору рекао сам Вам да ја искључиво радим сам, без помоћника. То је мој услов, а ако нећете, онда хајде да се лепо разиђемо.“
„У реду, у реду. Радите сами, али без помпе. Не треба нам полиција на врату.“
 
X
„Кад си дошао кући?“, упита га Азра.
Михаило се протегну у кревету, па се окрете ка њој. „Је л` ме то питаш као супруга Џона, или као симпатију Михаила?“
„Узми како ти се свиђа“, рече му и окрену му леђа, на шта се Михаило насмеја, боцнувши је кажипрстом у слабину.
„Не дирај ме.“
Михаило дохвати коверту са новцем, приближи јој се иза леђа и даде јој у руке. „Ово је твој део.“
„Колико ту има?“, и даље љута, али га упита.
„Двадесет пет хиљада фунти.“
„Колико?“
„Толико колико сам рекао“, затим се за кратко ућута, па јој рече. „Данас се спреми и иди кући, твојима.“
„Да би се ти швалерисао около“, баци му то у лице да се Михаило упита шта да ради, а она настави, „сако и кошуља ти миришу на женски парфем.“
Касно су Стенли и он стигли пред зграду. Да би одагнали сумњу, Стенли се са батеријском лампом подвуче под Михаилов аутомобил, детаљно га прегледавши. „Све је чисто“, рече након што се извуче испод аута. „Морамо размислити како да ти обезбедимо аутомобил.“
Након што га испратио, Михаило седе у аутомобил, упутивши се ка резиденцији италијанског амбасадора. Паркирао се преко пута капије и чекао. Једино што га ноћас код те лепе Италијанке занимало, био је њен израз лица када га види испред њене куће, живог.
Појавила се сат времена после њега. Довезли су је њени пријатељи. У засенку старе липе, Михаило је стајао ослоњен на мерцедес, хладан као шприцер. У двориште уђе леђима окренута да би га угледала тек кад хтеде затворити високу ковану капију. Застаде за трен упитавши се да ли је вредан ризика.
„Ништа, хајде да га проба“, цинично се насмеја. „Само, биће штета што ће то лепо лице завршити на смећу.“
„Чему да захвалим за ову посету?“
„Па, рецимо неиспијеном шампањцу“, извади га из фриза са две чаше. „И недореченој причи.“
„Занимљиво. Могу Вам рећи…“
„Пређимо на ти, може!?“
„Слажем се“, рече узимајући чашу са том чаробном текућином званом шампањац. „Нешто ме код тебе за сад одушевило?“
„?“
„Да је неки други мушкарац овде, па једно двадесет пута би ме досад питао да се креснемо, а видиш ти…размишљам се или си педер, или си један од оних што лепоту крцкају натенане“, гледали су се један трен, право у очи. „Ниси педер?“
„То можеш проверити кад год ти је воља.“
Лагано, као антилопа, увијајући боковима, прође поред њега очешавши се бедром и седе на сувозачево место. „Идемо да проверимо.“
„Михаило, питала сам те нешто.“
„Спреми своје ствари и одлази.“
„Михаило!?“
„У овом тренутку најмање што ми је било потребно је љубоморна жена“, љут би Михаило што је себи дозволио да легне у кревет поред жене и да се преда емоцијама кад му раде о глави. 
„Ја сам. Морамо се видети, што пре. Јасно?“
Не желећи да улази у собу, обуче оно у чему је био претходне ноћи, узе кофер са личним стварима и изађе из стана, не осврнувши се.
Нашавши се са Стенлијем на излазу из града, Михаило му објасни о чему се ради.
„Стенли, друже, сувише лепо ово иде, као подмазано“, поче Михаило да му се исповеда. „Нисам навикао на овакав начин да радим. Алкохол, лажна љубав, љубомора и још да сам узео и дрогу, е, ту би био крај. Мало ћу се одморити, три месеца, више ми није потребно. Таман да момци крену у школу и ето ме опет.“
„Слажем се. Синоћ сам се уверио да је ово до сад било све погрешно, одмори се и на јесен се видимо. Срећан ти пут, друже мој“, био је то мало чудан опроштај, као да је Стенли нешто слутио. И таман да крене, Стенли се заустави. „Ах да, умало да заборавим. Чуо сам се са централом. Рекли су ми да ти у њихово име честитам на досадашњем раду. Новац и ауто задржи, то ти је поклон.“
Све то Михаила обрадовало, схвативши да неко цени његов рад без обзира што је он сељак са Балкана. Ту флоскулу је чуо од једног службеника из британске амбасаде, али није се наљутио, чуо је он то неколико пута, на Солунском фронту. Седе у мерцедес и одјури путем за Ваљево док је иза њега остајао облак од прашине. 
Кад је био на највишој тачки изнад села, заустави аутомобил, пређе на страну сувозача, наслони се на мерцедес, поглед му пуче преко Трнова, Јошеве, Тршића…Гучева и Трбушнице, обасјана последњим сунчевим зрацима која се пробијаше преко горњих планинских врхова, жмиркајући кроз крошње дрвећа, шапћући „ујутру ме чекај, опет ћу ти доћи, чувај децу“. 
„Ленка, ах моја једина, Ленка“, две сузе, по једна за сваког од њих двојице. Схватио је тад да је себичан и да не испуњава дато обећање.
 
XI
Прошло је томе два месеца и који дан или два приде од како су се видели и чули њих двојица, Стенли и Михаило. О послу је мало размишљао. Знало је проћи по неколико дана, а да није размишљао о послу. Крај одмора се ближио неумитно, осећала су то и деца. Милутин их је држао по своме, слушали су бата Мићу. Највише их је хвалила сна Станија.
„Првих дана“, прича Станија, „седе код куће. Скупе се уз Милутина и ћуте. Трећи дан крену ка сокаку, па на главни пут. Седну у шибљак и чекају. Чују ли камион или ауто, јадни, трком на пут. Кад виде…“, заплака се Станија. „Кад виде да ниси ти, оборе носеве и врате се кући. Е, само да знаш, то Милутин наш открио.“
„Шта, снајка?“, упита је Михаило.
„Мило, али моли те сеја, немој да народ сазна, рећи ће да су полудили на бабе.“
„Е, знаш шта Станија, не лупетај“, рече јој Толе. „Мило, немој је слушати. О чем се ту ради. Деца паметна. Каже Мићо да само једном песмицу прочитају и одмах је испричају наизуст.“
„Није то ништа чудно, Толе. То имам и ја. Зове се фотографско памћење. То исто мој брат Мића знао“, умири их Михаило.
Једно поподне седели сви за софром, Тодорови, Драган и Петар, ручали. Сви оно приводе крају јело, само Мирко кашиком меша по тањиру, као да није гладан. „Мирко, ако ти није до јела, срећо чичина, ти остави, па ће ти нина после дати“, посаветова га Михаило.
„Ти убијаш људе.“
Сви ућуташе, Михаило занемео, гледа Мирка у очи, али не издржа. Обори поглед ка земљи и ућута, Ућуташе сви. И ко зна докле би то ћутање трајало, можда до вечности, да Петар није узео ствар у своје руке. „Мирко“, поче причу, „да, ваш чича Мило ради то што си изговорио. Али, он то ради лошим чикама који трују децу, оне који убијају наш народ, српски, на Косову и Метохији...“
„За паре.“
„Мирко, то не смеш тако да говориш“, укори га Милутин. „Чича Мило, обећао сам да ти ништа нећу рећи, али морам. У село повремено навраћа неки човек, лице као у младића, а руке као у неког деде. Он трује њих двојицу том причом да си ти убица за паре. Једном сам покушао да га отерам камењем, а он ме дохвати…грдне батине сам добио. Било би и горе да није наишао комшија Славе, те подвикнуо на њега.“
„Кад је то било?“, упита га Михаило.
„Пре три дана“, одговори му Милутин.
„Добро. Децо, хајте ви на игру. Сна, дај нама по кафу да се ми мало испричамо“, крену Михаило, сачекавши да и Станија оде. „Тај што облеће око нас је Драгољуб Тешић, деда стриц од дечака. За почетак да вам предочим о коме се ради. То је јако опасан лик. Крајем прошлог века је побегао у Енглеску“, и ту им Михаило исприча све о Драгољубу.
„Овако ћемо“, поче Михаило да износи план.
Други дан, тек што подне превали, у дворишту се сви узмували. Сна Станија спрема колаче, Тодор око деце, мотри да не огребу аутомобил, стално им говорећи да је то скупа справа, а њих тројица се разлетели око аутомобила и гланцају га, сија само тако.
Све то, Драгољуб је посматрао кроз двоглед. Попео се на највишу грану и посматра шта се то дешава у Тешићима. Један сат од поднева се заврши кад кроз двоглед виде да Михаило одлази, а са њим и она два радника. 
„Хм, значи само Тодор остаје, а он је колико сам смотрио, килаћ“, тешио је сам себе. „Чуј, он ће да заповеда мојом кућом.“
* * *
Преко двадесет година Герхард Стенли, први секретар британске амбасаде, води битку против тајних удружења и плаћених убица. У тој борби изгубио је доста пријатеља, али највећи губитак је имао на данашњи дан 1913. године, када је изгубио сестру близнакињу. 
Стручњаци су Сузан Стенли предвиђали сјајну каријеру, али све то је пало у воду једне августовске ноћи 1911. године. 
У замраченој канцеларији устајалог ваздуха од цигара, испијене флаше вискија у канти за смеће… Герхард, заваљен у фотељу, подигао ноге на сто, на радио апарату марке Телефункен чуо се Бетовен, којег је Сузан волела слушати.
Са сетом се присећао својих првих дана у МИ6. 
За разлику од Сузан, Герхард је био слабији ђак, тако да је каријеру агента започео сортирањем архивске грађе. Како је каснио са послом, одлучио се да једно поподне остане да завршио посао. У неко доба чуло се звоњава телефона, и то два пута.
„Да.“
„Ја сам.“
„Причај.
„Велики шеф захтева да се оној малој Стенли, Сузан Стенли, хитно подрежу крила. Поручио ти је да то ти урадиш или…“
„Ја ћу то урадити, кажи му.“
„Завршавам.“
Чувши шта спремају његовој сестри, Герхард, који је до тог дана био незаинтересован за овај посао, извуче се у гаражу пазећи да га неко не види. Стрпљиво је чекао да види тог што ће Сузан подрезати крила. Био је то његов шеф, Бен Милгтон, задужен за одсек аналитике. Сачекавши да Бен изађе из гараже, он крену за њим на пристојној удаљености. 
Док се он вукао за Беном, Сузан и њен партнер Дилан су лежали на плочнику, прекривени белим чаршафом. Његово отаљавање штива и испита коштало је живота његову сестру.
„Господине секретару“, прекиде га секретарица, „имате хитну пошту.“
„О чему се ради, Мери?“
„Од Бибиа.“
„Хм, шта се то десило?“, питао се. „Донесите ми пошту.“
У село је стигао деда-стриц. Вечерас крећем у акцију. Пакет ће бити испоручен сутра.
Биби
Да не би поновио грешку, као што је то учинио са сестром Сузан, Стенли се спусти у гаражу изабравши последњи модел моторцикла, упутивши се ка Трнову.
На пет километара од села сусрете се са Михаилом, којег је у мерцедесу возио Драган. Познавши их, даде им знак да стану, на шта се Михаило обрадова кад га угледао. 
„Добро је што си дошао. Хтео сам те позвати, али би ме срамота“, рече му Михаило.
„Нисам смео себи да дозволим да направим два пута исту грешку“, оправда Стенли свој долазак. „А друго, имамо посла са опасним терористом. Морамо направити добар план. Михаило, дај карту.“
Након што су анализирали прилазне путеве ка Трнову, донеше коначан план. „Правац од Голе Главе преузима Михаило. Ту га чекаш са снајпером“, затим се окрену ка Драгану, „из правца Јошеве, у јабучару, чекаш га ако крене да бежи у том правцу. Петре, ти контролишеш пут поред куће, а Тодор контролише јужни правац. Ја га чекам код кафане. У акцију крећемо тек кад будемо сигурни да су деца и Станија сигурни.“
* * *
Драгољуб, скривен у поткровљу напуштене куће у Мишића забрану, кроз отвор на крову, који је направио склонивши цреп, посматрао је кроз двоглед шта се дешава у селу. Било му чудно да у подне нема никог на њиви и на сокаку,  обзиром да није празник. Још чуднија му би та гробна тишина, и птице против њега. Шушну нешто испод стрехе, за трен се трже помисливши да је неко, али кад угледа ластавичије гнездо, насмеја се сетивши се једне згоде из детињства.
„Хајде, Драгољубе, пењи се горе“, терао га Живан да се мердевинама попне до стрехе и да види шта има у ластавичијем гнезду, а он неће. „Драгољубе, пењи се иначе ћу матери рећи за кокошја јаја.“
Знајући да ће због полупаних кокошјих јаја добити веће батине, попе се до стрехе и погледа у гнездо. „Бато, имају мали тићи. Јој, како су малешни“, довикну брату. „Повади их из гнезда и баци доле“, нареди му Живан.
„Нећу Жићо, бака казала да је то грехота.“
„Добро, сад ћу зовнем нају“, и само што Живан отвори уста да позове мајку, Драгољуб повади све птиће и баци их на земљу, а то искористи мачка која их поједе очас посла.
Ту ноћ је пао у бунило. Тек кад прође трећи месец, придигоше га на ноге. Касније је мајци признао шта је урадио. Ништа му није рекла, ни за полупана јаја, ни за птиће. Сутрадан, након признања мајци, дошли су неки људи и одвели га у камп. Време проведено у кампу је закопао дубоко у себи, никад и ником не испричавши шта је доживљавао тамо. И сад, овде под кровом, стресао се кад се сетио кроз шта је све пролазио током боравка у кампу.
Опет нешто шушну, али сад је јасно чуо да је то у дворишту. Погледа кроз отвор на крову, угледавши Тодора где се шуња око куће. Да му је само мало да се одмакне ка дворишту, па да га кокне из пиштоља.
* * *
Проломи се селом пуцањ из пиштоља, пробудивши и људе и животиње из летњег дремежа. Прхнуше гугутке, чавке и врапци, само што пре да се склоне са места злочина. Најближи месту догађаја је био Михаило, па како је знао да је Тодор чувао стражу у Мишића забрану, стушти се низ брдо тако брзо да умало не обори човека који протрча поред њега. Мозак му је радио триста на сат, јер схвативши да је то био Драгољуб, испали три метка у вис дајући осталима сигнал где се овај налази. Брзо је био код Тодора, којег је затекао у несвести. Упрти га на леђа и понесе ка кући. У неке чу да му се приближава аутомобил иза леђа. „Мило, дај га у аутомобил“, довикну му Драган.
„Вози га у Ваљево, у болницу!“, довикну му Михаило, док се Станија смештала у аутомобил. „Остани уз њега колико је потребно.“
„Мило, чувај децу!“, довикну му Станија. 
Тек што су почели правити план како да траже из јабучара се зачу дечија галама. „Чича Мило, одвео је Марка са собом.“
Под ноћним окриљем, Михаило и Стенли, обучени у црно и на коњима кренуше у потеру за Драгољубом.
„Михаило, иако је сваким даном слабији, јер године чине своје, опет морамо бити опрезни“, упозори га Стенли. „Шта мислиш, где се крије?“
„На Повлену“, одговори му Михаило, терајући коња кроз шикару. „До ње имамо око 45 километара. Сви лупежи изаберу ову планину за скривање јер има пуно воде и воденица поточара, а воденичари су поткупљиви.“
Иако га Стенли упозорио да не жури и да ће га брзо стићи, Михаилу га није слушао јер слутио је несрећу. Терао је коња узбрдо пробијајући се кроз шикару. Иако су коњи били вични кретању преко каменитих узвишица, Михаило их је свог дората подбадао петама да још брже иде. 
„Михаило, успори, страдаћемо коње!“, довикну му Стенли, али он настави даље још жешће ударајући коња, јер је добро знао какав је тај човек. До сванућа нису нигде стали. 
„Неће далеко стићи моторциклом“, покуша Стенли да га  утеши. „Резервоар је био до пола напуњен кад сам кренуо. Сад би требало да набасамо на моторцикл.“
Како Стенли рече, тако и би. Јахали с још неких пет километара кад у јарку угледаше бачен моторцикл. „Одавде су кренули пешке, ево стопала човека и детета“, показа му Михаило. 
„Знаш да читаш трагове?“, упита га Стели.
„Да. Имали смо јаку школу за шпијуне која је радила све до Великог рата“, испричаму Михаило. „Имам жељу да једног дана оснујем камп за обуку шпијуна.“
Трагови, који су се јасно оцртавали на тлу, потврдили су Михаилову теорију о месту скривања. У једном моменту се уплашише кад су угледали само Драгољубова стопала, али после три километра се поново указаше и дечја, на шта се Михаило насмеја.
„Шта је смешно, Михаило?“
„Изабрао је погрешног дечака за таоца“, никако да заустави смијање. „Тај малишан, Марко, тешка је ленчуга што се тиче пешачења.“ 
Само што сунце искочи изнад планинских врхова, њих двојица се испеше на мали Повлен, највиши врх ове планине. Михаило заустави свог дората показавши Стенлију малу колибу. „Тамо ћемо преданити.“
Да није била мучна ситуација због отетог детета, Стенли би одушевљен природним лепотама овог краја. „Смемо ли ући у колибу?“, упита Михаила. 
„Напуштена је. Види, кад су две мотке испред врата укрштене, значи да је празна“, објасни му Михаило, док је Стенли ћутао чудећи се свему томе што је тих дана чуо.
„Увешћемо и коње унутра“, рече Михаило. 
„Јасно:“
До сумрака су се наизменично одмарали, да би потом кренули ка Таорским врелима, где се налазило дванаест воденица. „До врела имамо прећи шест километара. Пут је тешко проходан“, објашњавао му Михаило. „У ово доба године у воденицама се могу видети сељаци где мељу жито.“
Како су се приближавали Таору, бука од воденица поточара је била све јача. Имали су среће да су већ у првој воденици сазнали да је Драгољуб око поднева прошао овуда. Како је даљи пут био тежак, Михаило и Стенли оставише коње код воденичара за шта га частише  дукатом.
Иако је постојао макадамски пут између воденица, њих двојица наставише своје путешествије пешке, узводно, преко оборених стабала и камења. У другој и трећој воденици им потврдише да су прошли и да се чувају, јер како су га проценили, ради се о опасаном човеку. На тридесетак метара од осме воденице, угледаше ватру на платоу испред ње. Двогледом угледаше Марка и старијег човека, везаног за дрво, док је Драгољуб седео у засенку испред воденице. 
„У које време се каниш да га нападнемо?“, упита га Стенли.
„Кад сат откуца поноћ, Срби то време зову глуво доба. Нема живуљке која дочека глуво доба будан, ако нема преча посла“, исприча му Михаило план. „Кад човека уловиш на спавању, док се опасуљи, он је већ везан“, слушао је Стенли ту Михаилову теорију, чудећи се да је и он тек сад први пут чује.
У неко доба ноћи Стенли пробуди Михаила, који је дремао наслоњен о стабло букве. „Поноћ је.“
„Јеси ли га осмотрио, је ли тамо?“, упита га Михаило, протежући се још увек ослоњен уз дрво.
„Јесам, минут или два пре но што те пробудих“, рече Стенли, да би узео двоглед и опет осмотрио. „Нема га. Михаило, нема га.“
„Како га нема, бре?“, скочи Михаило, узе двоглед, па стаде и он да осматра. „А-а-а, рекох ли ја да је то опасан човек“, скиде двоглед са очију да би Стенлију показао где се сакрио. „Видиш онај храст што се гранама наткрилио изнад воденице?“, а кад му Стенли климањем главе потврди да га види, Михаило настави да му објашњава. „Све воденице имају отвор на крову који је део целине који се зове огњиште. У централном делу воденице, у поду се налази циглом направљен део у којем се ложи ватра, изнад којег се кува храна. Изнад тога се налази отвор кроз који излази дим. Е, видиш, он се попео горе и сад чека да неко од нас двојице уђе у воденицу и…“
„Стани“, ухвати га Стенли за леву мишку. „Погледај Марка и оног воденичара.“
„Да, сад видим. Машу главом“, рече Михаило. „Још једном се потврди да је то опасан човек“.
Током дана, Драгољуб је око Марка и воденичара обмотао експлозив, а детонатор између.
„Мислим да има још један детонатор и да је он код њега“, рече Стенли, на шта Михаило климну главом, потврдивши његову теорију.
„Стенли, нас је двојица, а он је сам. Мораће заспати или ће му пажња опасти.“
„Слажем се, мада, познајући овакав тип убица, тврдим да ће он до јутра побећи“, рече Стенли.
У неко доба ноћи поче дувати ветар који је из минута у минут појачавао да би прерастао у олују, праћен кишом. Како се због свега тога смањила видљивост, њих двојица се за десет метара померише напред, ка воденици. 
Драгољуб, приметивши их, повуче жицу не би ли активирао експлозив, али ништа се не деси. Повуче још једном, па опет, али без резултата. Изнервиран што га жица издала, тргну је ка себи још једном, али без успеха. Лампом осветли путању којом се пружила жица, угледавши је како се на три метра од њега замрсила. Како је угледао Михаила и Енглеза да трче ка њему, процени да има довољно времена да ослободи жицу, крену лагано уз грану.
Пришавши ближе воденици, погледаше кроз двоглед и тад, угледавши да се мучи са жицом, скочише и потрчаше ка њему. Кад су били на пола пута до воденице, прво је севнуло што их за трен заслепи, а онда се шумом проломи прасак. Дуго им је требало да се поврате од удара грома. Прво отрчаше до Марка и воденичара, да би ту затекли страшан призор. Воденичар је био разнет од експлозива, али Марка нигде у близини није било, ни жив ни мртав. Код воденице угледаше преполовљен храст и Драгољуба угљенисаног у потоку. 
Марка, живог и здравог, пронашли су мало подаље од воденичара, у потоку. Враћајући се кући, Марко им испричао шта се десило. 
„Чика воденичар, кад је видео да се онај мучи са жицом, откинуо ме од себе и бацио ме што даље.“
 
XII
То јутро, колико год се трудио да се присети ноћашњег сна, млади лорд Џон Јуниор Смит, имао је лош предосећај да ће му неко или нешто покварити тај дан. Расположење му није поправио ни славуј, који је у оближњем лугу држао свој јутарњи концерт. Не прође задуго те се и он утиша, што лорда зачуди, знајући да то певање зна трајати пола сата, а неки пут и дуже.
Недостајао му је свеж ваздух. Изађе на терасу која се пружала целом дужином изнад лица куће. Поглед му случајно залута ка лугу, да би му следећег момента очи остале залепљене на мачки која се спуштала са дрвета на којем је славуј држао час певања. Не би ту ништа необично било, мачка ко мачка, да јој из уста није вирило крилце од славуја.
„Е, сад ћу те одробијати“, врати се у собу, да би, не задуго, поново изашао са пушком у руци. Био је довољан само један хитац.
„Господине, имате хитан позив из Београда“, прекиде га стари батлер Мардикис, који је био у служби и код покојног лорда Џона Сениора.
„Пребаци ми овде везу“, рече му Џон Јуниор. „Да, јесте, ја сам…Ја сам, говори!?“
* * *
Тек што се мало примирио, решен да се посвети деци, стиже му порука од Стенлија да хитно дође у Београд. Све његове поруке су биле хитне, али овај пут реч хитно је било написано великим словима. Од кад поседује телеграф никад до тад позиви нису били хитни. На брзину је окупио све укућане да им саопшти да ће бити одсутан наредних дана. 
„Чича Мило, немој да идеш“, слутио је Марко нешто.
„Морам, сине, треба зарадити паре“, тешио га Михаило. „Ево, кад се вратим, идемо сви на море“, што обрадова Мирка и Милутина, али Марко је и даље ћутао. 
„Толе, Драгане и ти, Петре, паре су код снаје. Остајте ми с Богом.“
Сви беху на поздраву. Сви сем Марка, који скривен иза куће брисао сузе које су му текле низ образе.
„Марко“, дозивао га Михаило, па како се није јавио, он га поново позва. „Марко, дођи, мора чича Мило да иде.“
„Они не знају да…“, хтеде нешто да каже па се угризе за језик. „Шта они не знају?“, приђе му Михаило, подиже га у наручје. „Не смеш да се плашиш. Ја сам јак док сте ви мени јаки и здрави.“
Присећао се разговора Михаило док је возио најновији мерцедес двосед. Претходних година је уживао терајући аутомобил познатим путем ка Београду. Поздрављао га народ, кад га смотре, а и он њих. Знао је понекад да се заустави испред неке од многобројних кафана да се одмори уз кафу и ракију, уживајући да гледа аутомобил пун сеоске деце којима је аутомобил био атракција.
У Београд је ушао касно поподне. После паркирања упути се ка Стенлију. 
„Добро вече, господине Стенли“, поздрави га Михаило. „Стигох, како ми наредисте.“
„Седи“, рече, показавши му фотељу.
Рекао би, по његовој нервози и љутњи, да се нешто страшно десило. Расположење му се мењало из минута у минут. Галамио је, нервозно шетао по канцеларији, махао је рукама, псовао, али најчудније би кад га оптужио за издају.
„Овде нешто смрди“, помисли Михаило у себи. „Неко га жестоко поткачио.“
Касније, Михаило је, у разговору са секретарицом Мери, сазнао су је пре два дана избегао смрт. „Поставили су му експлозив под аутомобил“, рече. „Али…“, одједаред ућута угледавши Томаса да иде ка њима.
„Види, види“, схвативши да она сумња у Томаса. Мада, и он није имао поверења у тог човека, увек натмуреног лица.
„Мери, позовите Бибиа да дође до мене“, нареди јој Стенли, да би, кад уђе у канцеларију, почео да галами на Михаила, још док је био код врата. „Да ли знаш шта су ови твоји идиоти урадили?“, одмах с врата удари на Михаила. „Наравно да не знаш“, приђе сточићу са пићем па наточи пуну чашу вискија. „Виски?“
„Не, хвала“, одби га Михаило.
„Изволи, требаће ти“, додаде му чашу са вискијем.
Кад рече требаће ти, Михаила нешто лецну под ребрима.
„Ови твоји идиоти направили су велико срање. Трајковић је засрао, само тако“, приђе прозору гледајући у двориште. “Пре два дана убијен је бег Бакри Мустафа. Убили су га ваши. Јао, Трајковићу, барабо“, богорадио је Стенли приближавајући причу крају, а том крају Михаило се уопште није радовао.
Кад се издувао, седе у фотељу наспрам Михаила и поче да му износи детаље шта се то десило па је чак разбеснило и првог секретара британске амбасаде. 
„Оно кад си нам предао оног вашег Турчина и она документа, ми, поверовасмо вашим људима и њиховој професионалности, а они…који су то глупандери, Биби…Дође ми да сад из ових стопа одем и оном Трајковићу заврнем шију. Да их мало одобровољимо у циљу проширивања сарадње, ми им предамо Борка. Чим нам је угледао леђа, Борко, то искористи, понудивши им да их одведе у змијско легло, доле на Косову.“
„И Јово прихватио? Која будала.“
„Биби, жао ми је што ти ја морам ову вест пренети. Заједно са Мустафом, настрадала је и Емина. Била је носећа. Све послове преузела је сестра бега Бакри Мустафе, Фадила.“
Михаило, слутећи да следи лоша вест, искапи чашу са вискијем, стегну шакама наслон фотеље ишчекујући да му потврди оно што је он знао веће неко време.
„У целу причу, већ дуже време, била је укључена Азра“, настаде ћутање, гледајући један другог. „Стенли, чекам.“
Све време, док су њих двојица разговарали, у ваздуху се осећао задах смрти, што Михаила натера да се у једном тренутку стресе од нелагоде. Заједнички непријатељ их је довео у ситуацију да посумњају једни на друге тако да је тренутно савезништво висило о танкој нити међусобног поверења.
„Азра је била љубавница…“
„Килерова. Види Стенли, ја све знам. Знам све од самог почетка“, разувери га Михаило. „Убацио си је у мој кревет да ме шпијунира и кад више не будем интересантан…требала ме ликвидирати“, сасу му све у брк. „Требало би да се присетиш нашег првог сусрета када сам ти рекао да мене једино интересује ваш новац.“
„Да, наша грешка“, објасни му. „Реци ми, кад си сазнао да је са њима?“
„Ону ноћ кад сам био са оном Италијанком, Ребеком. Од ње сам сазнао што-шта.“
„?“
„Да, буквално сам побегао да бих извукао живу главу“, рече Михаило.
„Мораћеш поново на Космет“, саопшти му. „Мораш их пронаћи и ликвидирати.“
„Где су последњи пут виђени?“
„По непровереним информацијама, негде на Сицилији“, рече му Стенли. „Али буди на опрезу, можда је то све замка.“
„Довољно је и то. Јављаћу се по  потреби. Збогом Стен.“
Два сата после поноћи, Михаило седе у мерцедес и крену ка Трнову. Тек што је изашао из Београда, на ретровизору је видео да га прати црни аутомобил. Да би их проверио, крену да их тестира. Кренуо је нормалном, средњом брзином, за њим и они. Испред једне оштре кривине нагло је убрзао, што урадише и они. Будући да је његов аутомобил имао спортске карактеристике, Михаило нагло убрза оставивши их да се копрцају у облаку прашине. На једној кривини примети стазу која је водила у шумарак. Искористивши маневарске могућности свога аутомобила, скрену у шумарак, угаси мотор и светла и стаде да чека. После два-три минута прођоше крај њега, што Михаило искористи да крене за њима. У Трново је стигао у зору. Аутомобил је оставио кући, а даље путовање је наставио на дорату.
* * *
„Мери, најави ме код министра унутрашњих дела.“
„Јасно, господине секретару“, одговори му секретарица. Један трен би тишина, чекајући да се јави секретарица министра Вукићевића. „Добар дан, секретарица господина Герхарда Стенлија, првог секретара британске амбасаде.“
„Добар дан“, јави се секретарица министра унутрашњих дела. „Изволите, како Вам могу помоћи?“
„Да потврдим састанак господина Стенлија са министром у 14 часова.“
„Само мало да погледам у роковник…хм, да, аха. Да, тако је.“
„Хвала.“, захвали јој се секретарица Герхарда Стенлија. „Господине Стенли, потврђен састанак у 14 часова.“
„Хвала, Мери.“
Цео разговор је слушао пуковник Абрахам Колриџ, војни изасланик Велике Британије, који подиже телефонску слушалицу, окрену број и само рече. „У 14 часова“, и ништа више.
Човек, маскиран у црно, само му се очи виделе, подвуче се испод црног ролс-ројс, службеног аутомобила, да би поставио експлозив. Подеси сат на 13 часова и 45 минута. Све је то трајало десет секунди, таман да га не затекне возач, који је био  запослен у амбасади.
Тачно у 13 часова и 36 минута возач је извезао аутомобил из гараже да би у 13 часова и 38 минута аутомобил био паркирао испред службеног улаза у амбасаду. У 14 часова и 40 минута Стенли је изашао из зграде, сео на задње седиште, а у 13 часова и 42 минуте аутомобил је прошао кроз капију.
У 13 часова и 45 минута на скретању из Ресавске у Војводе Миленка зачула се експлозија, од чије су детонације сви прозори на околним зградама полупани. Возач је подлегао повредама на лицу места. Герхарда Стенлија су у свесном стању превезли у болницу. У 20 часова и 34 минута, први секретар британске амбасаде је подлегао повредама.
Михаило је био на уласку у Приштину у 20 часова и 34 минуте када је преко њега прелетео гавран, који је гракћући одлетео ка Шар-планини. Михаило се прекрсти и настави ка Екремовој механи без задржавања.
* * *
„Господине, имате позив из Београда“, након што куцну на врата спаваће собе. 
„Пребаци ми позив у собу“, рече лорд Џон Јуниор Смит, љут што мора да прекине секс са младим вртларом, којег је запослио по препоруци пријатељице Ребеке Ђулијани, ћерке италијанског амбасадора у Великој Британији.
„Сачекај, лепотане“, тешко се раздвоји од младог и потентног љубавника. Како се телефон налазио у просторији поред, изађе из спаваће собе затворивши врата за собом. Младић устаде из кревета и поче да претура по лордовим стварима, непрекидно ослушкујући разговор у суседној просторији. Коначно, у једној ладици поред кревета, пронађе тефтер у којем пронађе податке. Био му је потребан само један поглед на тефтер да запамти то што му је требало.
„Е, лорде, спреми се да ти развалим буљу“, расположен беше младић што је лако пронашао оно за шта се жртвовао.
У споредној просторији, кроз рупицу у зиду, стари батлер је видео како млади вртлар претреса лордове ствари. Како је лорд још увек примао извештај о завршеној акцији, стари слуга отвори врата давши лорду знак да је младић шпијун.
„Мачак, хоћемо ли да наставимо?“, рече заљубљено гледајући у младог пастува који се протезао у кревету.
„Дођи да те растурим, да те развалим.“
Стари батлер се чудио себи што га је ухватио дремеж кад мора за десет минута послужити ручак младом господару.
„Морам устати, али нека, само минут или два да дремнем.“
На километар од виле, Герхард Јуниор Стенли, са осмехом на лицу удаљавао се ка главном путу када се иза његових леђа зачула стравична експлозија.
Герхард Јуниор погледа ка небу, док су му се сузе слевале низ лице. „Опрости ми, тата, али другачије није могло.“
Од смрти његовог оца прошло је нешто мање од месец дана, а ето, успео је да изврши оно што се заклео оцу на гробу.
Истрага о погибији првог секретара и његовог возача затворена је после десет дана због недостатка доказа.
* * *
Стигавши у Приштину, Михаило реши да прво посети старог пријатеља, механџију Екрема. Био је спреман на све, па чак и да ће му запрети смрћу. У кафану је ушао обазриво. Била је празна, хладна и запуштена. У ћошку, поред шанка, седео је Екрем за столом испијајући ко зна коју по реду флашу вина. 
„Иза шанка имаш вино, чашу мораш опрати сам.“
Прошавши иза шанка, угледа неред свуда. Чаше и празне флаше, тањири полупани. Једва Михаило пронађе чашу, колико-толико чистију од осталих. Испод шанка пронађе начету флашу вина, а онда у десној руци вино, а у левој чаша, опрезно приђе упитавши  га: „ Да ли примаш старог пријатеља да пијемо и ћутимо заједно?“
Екрем подиже главу, окрзнувши га погледом за кратко. „Да си је прихватио сада би била жива, осрамоћена, али жива“, опет ућута, а то ћутање је потрајало две или три секунде, али се Михаилу учини као вечност. „Волела те је…“, загрцну се од плача. „Два дана пре но што ће настрадати била је овде, ето баш ту је седела“, показа му руком на столицу поред његове леве стране“, „Седела је и ћутала, гледала ме право у очи, скупљала је храброст да ми саопшти радосну вест“, подиже главу, а низ лице су му текле сузе. „Носим његово дете“, само то рече, устаде и оде, а да се не осврну.
Целу ноћ су њих двојица пили вино и ћутали, последњи пут.
Био је на броду, негде на Јадрану, кад му један морнар донесе телеграм на којем су писале три речи, иако није био потписан, знао је да га је послала Фадила.
Умро је Екрем.
Наручио је флашу вина коју је испијао све док нису пристали у Бари. 
У Барију га је чекала веза која га испрати до Салерна, где је ухватио трајект до Терминија. 
„У Терминију потражи дон Муција. Од њега можеш тражити све што ти треба“ , присети се Стеновог упутства.
 
IX
Док је путовао трајектом ка Терминију, у глави му је ударало на хиљаде бубњева, цео оркестар добошара. Ипак, и поред свих тих бубњева, из главе му није излазила Емина, девојка анђеоске лепоте, која му је подарила своју чедност, не трепнувши ни једном док су водили љубав. Чудио се самом себи што нема гриже савести према тим девојака. А зашто би је имао, никога он не моли да га воли и да спава са њим.
У Термини је стигао касно поподне, по мраку. Силазећи са трајекта, полако, ногу пред ногу, посматрао је део пристанишног дока, не би ли видео дон Муција, којег је познавао само са фотографија. Како је споро силазио, маса иза њега поче нервозно галамити, тражећи да пожури, тако да је невољно морао убрзати, нашавши се за мање од минут на дугачком дрвеном доку брже но што је планирао. Стаде са стране, пропуштајући остале путнике, љут што је морао стајати као глинени голуб. Мрзео је људе који касне на уговорене састанке. Размишљајући шта да чини, чу глас иза себе.
„Сењор Биби, мој газда вас очекује“, окрену се смеру одакле је чуо да га неко ослови, угледавши рмпалију за главу вишег од себе. „Изволите овуда.“ 
„Сењор Биби“, љубазно рашири руке дон Муци.
„Дон Муци“, одговори му Михаило на исти начин.
Пут до виле Јелена, која се налазила на брду изнад града Корлеоне, који је водио макадамским путем пуним рупа и са доста кривина, утрошили су у причи у којој је Михаило сазнао да се Борко налази у хотелу Магдалена. За Азру, која је била Боркова љубавница, није сазнао ништа. 
Пролазећи северним делом Сицилије, који беше прекривен камењем, са ниским шикарама, Михаилу би јасно зашто су се људи бавили узгојем опијумског мака. У неке скренуше са главног на узан пут, којим се ишло још спорије. Ишли су толико споро, да Михаило хтеде сићи да ту деоницу препешачи. Вила, како је смотрио, беше добро обезбеђена, до зуба наоружаним чуварима, за које је овај посао био премија.
Након краћег одмора у вили Јелена, одлучи да крену ка вароши. О Азри ништа није могао дознати, мада, нешто му говорило да се и она мува ту по острву. 
* * *
Вила Ђијатра, варош Камарата, Сицилија. Соба на другом спрату, десет криминалаца седе за столом, у централном делу седи Азра, која упорно окреће телефонски број, тражећи од оператора да је споји са вилом лорда Џон Јуниор Смита, у Лондону. Сваки пут добијала је исти одговор: веза је у прекиду.
„Нешто ми говори“, рече им Азра, након што је одустала од позивања, „да нам полиција дише за вратом. Или полиција, или…“, не заврши реченицу осетивши језу од саме помисли да их прати Михаило.
„Или?“, упита је Сергеј, најмлађи члан банде.
„Боље ти је да не знаш ко је тај или“, доби одговор од Ахмета.
„Пре него што сам вам пришао, људи су ми говорили да сте неустрашиви, да се не плашите никога…“
„Чек. чек, хоћеш да кажеш да смо ми кукавице, а?“. заустави га Ахмет да не би кренуло по злу, јер добро је познавао Азрину нарав. Та зачас метком реши побуну у групи.
„Ко си ти да ме ућуткујеш…“, биле су последње речи које млади Сергеј изговори.
„Изнесите га напоље да ми не смрди овде“, нареди им Азра.
У неке зазвони телефон. „Хало“, јави се Азра. „Одакле?“, упита оператера на централи. „Аха, добро, спојте ме. Да, а ти си…добро…чујем те, само причај…где? А, тамо. Пренеси шефу да одмах крећемо. Реци ми шта је са везом према лорду Смиту?“, а кад доби одговор само се стресе. „Завршавам.“
„Шта се десило?“, упита је Ахмет.
„Прво, на острву је Црни Медвед, у Корлеонеу“, рече.
„А друго?“, упита је омалени Албанац, Хајриђи.
„А друго. Друго је да је лорд Смит одлетео у ваздух. Идемо за Корлеоне, ако није већ касно“, нареди Азра. „Покрет.“
* * *
Пут до вароши Михаилу је брзо прошао захваљујући дон Муцију, који му даде возача и камионет да га превезе до хотела. Дон Муци, донедавни агент МИ6, из искуства га посаветовао да задатак реши ноћас. Иако му није рекао разлог хитности, Михаило је и сам знао да то мора урадити јер по острву се мувала Азрина група, која је за месец дана починила толике злочине, као неки за пола године.
Да не би компромитовао свог пријатеља, Михаило рече возачу да се паркира у споредној улици, насупрот хотелу. Изашавши из камионета, Михаило, маскиран у трговачког путника који продаје женско рубље, упрти ствари и крену ка хотелу. Све живо се окрену ка створу, за које ниси могао рећи је ли мушко или женско, а које се усудило закорачити на трг ове мале варошице. У десној руци мали дамски кофер, а у левој велики, у којем се налазило нешто што је само он знао шта је.
До хотела је морао прећи преко трга, који је на централном делу имао фонтану са статуом богиње Венере, из чијег се бокала изливала вода. Зид фонтане запоселе локалне продавачице љубави, расхлађујући се хладном водом. Цео живот овог малог места одвијао се на тргу кружног облика, око којег су биле начичкане радње и један петоспратни хотел у који се он запутио. Испред радња седели су којекакви нерадници, дебеле жене, поштене домаћице, а ту је било продавачице љубави, које су са прозора својих соба нудиле своје услуге туристима и случајним пролазницима.
Како се приближавао хотелу, тако су сви, као под команду, поустајали чудећи се тој будали где дође међу нормалне људе. Хотел, иако споља оронуо, офарбан окер бојом, некад беше састајалиште дилера наркотика, богатих лопова и најлепших девојака. 
Испред хотела беше ресторан у којем су сваког дана седели једне те исти вагабунде, локални ђилкоши и беспосличари свих узраста: од 19 па до 75 година. Седели су ту по васцели дан, испијали лоше вино, за које они кажу да је добро. 
Чудни странац, врцкајући задњицом, прође кроз шпалир Сицилијанаца који су му упућивали шаљиве поруке.
„Михеле, о-о-о-о Михеле, дошла ти девојчица!“ 
Ушавши у хотел упути се право ка рецепцији, која је више личила на јасле. Хол беше простран, са излизаним кожним фотељама, ниски столови без ногара, уместо којих је неко потурио циглу. На средину хола, са плафона, спуштао се луксузан лустер са тридесет шест сијалица. Високи прозори са прљавим завесама удариле су печат овој рупи од хотела.
Како на рецепцији не беше никог, Михаило притисну звонце које зазвони као клепетуша на овну. Није дуго чекао да се неко појави. Из просторије иза рецепције појави се средовечна жена, по његовој слободној процени, тешка око сто педесет килограма, око појаса прегача са умазаним рукама у тесто. На глави је имала мараму испод које је извиривала црна као гар коса. Михаило је мало боље погледа да би у једном тренутку закључио да је некад била лепа жена.
„Изволи, сењор, или сењора? Шта си ти?“
„Говорите ли енглески?“,  упита је странац. 
„Уно моментно, сењор. Софија!“, продера се рецепционерка тако јако да су се прозори затресли. „О-о-о, Софија. Хајде сиђи мало доле“, а кад се појави у комбинезону, ова јој скрену пажњу. „По цео дан се курваш, а ја се поломих се од посла.“
„Шта ћу ти кад ниси згодна као ја“, одбруси јој Софија.
„Сењор говори енглески. Питај га шта хоће.“
„Аха. Сењор, шта желите?“, упита га Софија.
„Имате ли собу са купатилом?“, упита је Михаило.
„А-ха-ха-а, хоће сењор собу са купатилом“, поче да се клибери Софија. „Матилде, ево ти га овај, па се брчкајте у твом бурету“, узе кључ са табле бацивши га ка госту. „Упишите се у књигу гостију, сењор“, бацивши пред њега свеску, која је више личила на купусару него на свеску гостију.
„Тенкс“, захвали јој се Михаило, једва дочекавши да се докопа свеске. На брзину исписа своје податке, а онда је прелиста. На крају, видно разочаран, ништа не нашавши, крену ка соби.
„Шта ти је у том коферу?“, упита га Софија.
„Женско рубље. Хоћете да погледате?“
Доћи на Сицилију, и то у Корлеоне, где мушкарац има главну реч, а жена последњу, и кажеш да си трговац женских гаћа, то је права лудост.
„Хоћеш рећи, гаће?“
„Да, гаће, комбинезони, секси рубље…“, стаде јој набрајати Михаило прерушен у трговца.
„Отварај“, нареди Михаилу, што он једва дочека. „Луиђи, драги, сиђи доле!“, поче дозивати Софија свог момка, како Михаило закључи.
Није прошло ни минут кад се на рецепцији појави Борко у улози Луиђиа. „Мацо“, поче  Софија да му се умиљава. „Види шта све има код господина. Види какве секси гаћице има, купи ми, куцо, нешто.“ 
„Одакле сте, господине?“, упита га Борко, обилазећи га све у круг како би се уверио да је он заиста трговац рубљем.
„Тимоти, Тимоти Џонс, господине“, поче са представљањем трговац. „Трговац женским рубљем. Долазим из Ливерпула.“
„Откуд овде?“, неповерљив Борко, све више га стаде обилазити и постављати провокативна питања. 
„У пролазу сам, господине. Опростите, не чух Ваше цењено име?“
„Луиђи Скорлеоне, на пропутовању“, нешто му познат беше овај, али никако да се сети одакле. 
„Аха, фино“, поче Михаило да спрема ствари у кофер, јер свако дуже задржавање могло би довести до разоткривања. 
„Мацо, зашто нећеш да ми купиш нешто?“, упорна беше Софија.
Примири се Борко, а и Михаило. Хтеде га Борко још нешто га приупитати, зину, али се стукну, не хтеде да изазива судбину. Али, опет му нешто необично беше код тог налицканог. 
„Ма, јок море. Почео сам да умишљам“, размисли о ономе што се деси у холу. 
У собу, изнад Борка, уђе Михаило, све време се правећи да је кофер тежак. За њега није, али за сваког другог би, јер је кофер имао дупло дно у којем се налазило све оно што је потребно за доброг шпијуна. Сада му је остало само да чека.
Осврну се са гађењем око себе, кад угледа на шта личи соба, за коју је платио као да је у центру Лондона. Постељина изгужвана, прозори уфлекани са завесама пуни прашине, а на зидовима флека до флеке од убијених комараца. Срећом, неће дуго остати у овој забити.
У свему овоме дон Муци је имао споредну улогу. Позвао је свог дугогодишњег пријатеља, дон Марка, саопштивши да вечерас морају вратити дуг једном пријатељу.
„Послаћу ти поклон за Софију. Могу ти рећи да ће се баш обрадовати. Шаљем ти по мом човеку“, објасни му дон Муци.
„Све за нашег пријатеља“, потврди му дон Марко.
Једва је Софија, свом љубавнику Борку, објаснила зашто мора баш вечерас да прими дон Марка, локалног дилера наркотика. 
У девет сати, испред хотела се заустави црни мерцедес из којег изађе мушкарац метар и шездесет висок, дебео, који одмах приону на Софију. Како је Софијина вриска била гласна, Матилда одврну до даске радио апарат марке Телефункен.
Михаило, обучен у црно, на глави балаклава, пре него што је напустио собу, погледа са своје терасе има ли кога на тргу. Уверивши се да је све пусто, изађе из собе па онда степеницама ка спрату где се налазила Боркова соба у коју је ушао без проблема. У кревету је лежао Борко, предозиран. То да је користио наркотике, уверио се данас видевши му избушене вене на рукама. Морао га пробудити да последњи пут види свог егзекутора. Била су довољна два ударца у ногару кревета да Борко отвори очи. 
„Ко си ти?“, упита га Борко.
„Црни Медвед, или још боље, Ари и Зи, како ме назваше Албанци са Проклетија.“
Следеће што се деси био је само један испаљен метак у Борково чело.
* * *
Пет минута је каснила Азра са својом групом да спаси Борка. Улетели су у хотел као ураган, оставивши камионет на домак летњег ресторана, без заштите. Кад је у хотел ушао и последњи из групе, Михаило, скривен у жбуну на супротној страни ресторана, притрча камионету поставивши експлозив испод возачевог седишта. Погледа свој сат, мала казаљка беше на 23 часа, а велика на дванаестој минути. Подеси сат на 23 часа и 30 минута.
Азра и њена група, за то време су направили хаос у хотелу. Кад су пронашли Борка, мртвог у кревету, Азра врисну, добивши нервни напад. „Све, хоћу све да их побијете!“, па прва крену од собе до собе, редом убијајући госте хотела. У приземљу омалени Хајриђи налетео на газдарицу, која му опали шамар, а он, не надајући се тако јаком ударцу, занесе се и падајући на под, удари главом о метални држач кишобрана, оставши на месту мртав. Газдарица, чувши пуцњаву из пушака у хотелу, испод шанка извади пушку и крену на спрат где се чула највећа галама праћена пуцњавом. Како су завршили са крвавим пиром, Азра нареди да изађу напоље. Први ка излазу крену Ахмет, који налети на газдарицу, која, кад га угледа, опали из пушке, само га ранивши. Иза њега је ишла Азра која у газдарицу испали цео шаржер из пиштоља. „Брже, идемо бржа!“, викала је Азра, придржавајући рањеног брата.
Завршивши посао, поседоше у камионет да би је возач питао куда да вози. „Чекај да видим колико је сати. Аха, 23 и 26 минута. Вози ка вили Јелена, да видимо шта нам ради стари пријатељ, онај јарац, дон Муци. Засигурно нам може дати неке информације“, рече Азра.
Михаило, који се забринуо да ли ће ови изаћи пре експлозије, нареди возачу да крене лагано за њима, али са угашеним светлима. „Пусти их на триста метара.“
У 23 часа и 30 минута, јака експлозија пробуди малу варош Корлеоне. На кућама, које су се задесиле близу експлозије, остадоше полупани прозори, а у камионету нико није преживео.
Полиција је сутрадан сачинила извештај у којем је навела:
У крвавом обрачуну две банде живот су изгубили четири жене и дванаест мушкараца. Међу жртвама је угледни грађанин града Корлеоне, дон Марко Луиђи.
Међу жртвама није пронађено тело путујућег трговца, Тимоти Џонса, за којег није постојао писани траг у хотелској књизи, сем усмене изјаве госпође Лукреције и њених дама да су виделе тог господина када је ушао у хотел, али не и када је изашао.
* * *
Не желећи да дон Муција доводи у незгодну ситуацију, Михаило му се захвали на помоћи, напустивши малу варош пре сванућа. У Палермо је стигао на време да седне на трајект којим се превезао до Драча, у Албанији. У једној механи, у близини пристаништа, код механџије се распитао има ли какав превоз ка Србији. На сам помен Србије, у кафани која беше дупке пуна, углавном Албанцима, сви се осврнуше да виде који се то херој окуражио да помене Србију у сред Албаније. Механџија га упозори да овде не помиње Србију, ако мисли да му остане глава на раменима, успут му рекавши да сутра у девет има дилижанса за Призрен.
„Господине, треба ли Вам преноћиште?“, упита га механџија, на шта се Михаило обрадова на понуду, јер беше уморан од неспавања и пута. „Мали“, позва механџија једног дечкића, који је радио као помоћник у кухињи.
Кад се дечак појави, нешто Михаила лецну кад га угледа, јер га ликом подсети на Стенлија. Међутим, кад поче причати течним српским језиком, Михаило одбаци ту сулуду смисао за сличношћу.
„Можеш ли ми набавити албанско одело?“, упита га Михаило, вадећи два златна дуката. „Господине, пуно је то.“
„Нека, кусур задржи за себе“, рече му Михаило, јер нешто му говорило да је тај дечак поштен.
Док му је вадио дукате, Михаило испод ока угледа нечију сенку како промаче испред врата. Чим испрати дечака, Михаило приђе кревету те га намести као да у њему неко спава, а он леже испод кревета, држећи нож у устима, уверен да ће у наредних пет минута, ако не и пре, имати посетиоца.
„Господине“, неко га дозивао, полако се крећући покушавајући да избегне шкрипање дасака на оду. „Господине“, опет се чу посетилац, али сад на корак од кревета. Само што је замахнуо ножем да избоде Србина под јорганом, Михаило га ухвати за ножни чланак повукавши га испод кревета. Кад Михаило чу јаук и пуцање костију, искочи испод кревета и таман да се пребаци на страну где је мислио да се налази нападач, тај га заскочи иза леђа хватајући га шакама за врат. По стиску, Михаило схвати да има посла са јаким човеком, ако не и са професионалним убицом. Како га стискао, тако је Михаило својим шакама покушавао да ослаби стисак јер му је очајнички требао ваздух. Ноге су попуштале, на очи му се мрак навлачио…предавао се. 
„Значи ово је крај“, помисли Михаило.
Одједном стисак ослаби, свест му се поче враћати, поче гутати ваздух који му испуни плућа. Нападач се пружи леђима на под, пререзаног гркљана. Дечак је стајао испред Михаила, држећи крвав нож у десној руци.
„Срећа Ваша, господине Михаило, што сам ових дана боравио у кафани, радећи све и свашта и слушао плаћене убице како су се оштриле да вас среде и покупе награду за Вашу главу. Јесте ли Михаило Петровић, или још боље да Вас назовем кодним именом Биби?“, поче да се разоткрива дечак.
„Ко си ти?“, једва Михаило изговори, будући да га грло још болело од стиска.
„Боље да ми што пре напустимо ову механу, јер ће ускоро ова соба бити пуна убица. Имате ли још оних играчака што сте наместили на Сицилији?“, на шта му Михаило показа на ранац. „Пресвуците се“, показа му на одело што му донео. „Испразните кесу са дукатима.“
За мање од два минута дечак је поставио замку за остале убице. У џеп Албанца је ставио платнену кесу за дукате, коју је канапом везао за детонатор. „Ако је само један похлепан, за њим ће и остали отићи“, објасни му дечак. „Идемо брзо напоље док се ови нису појавили.“
Кад су скочили са првог спрата, доле их је чекао механџија са оседланим коњима, тако да су њих двојица били ван Драча када се зачу експлозија у којој су живот изгубила петорица убица.
У наредна три дана, колико су путовали до Србије, Михаило је сазнао све о погибији Стенлија и о освети његовог сина Герхарда Јуниора Стенлија.
 
ГЛАВА ШЕСТА
I
Освануо 21. фебруар 1928. године, прохладан, али сунчан. Како је преко ноћи пао велики снег, ваздух је био пун чистог кисеоника, којег се Михаило ужелео с обзиром да је дуже време био одсутан. Јутрос је поранио, па са прозора своје собе посматра авлију, велики орах испред куће по којем снег нападао, па као јелка стоји усправан.
Седам година је прошло од Ленкине смрти, а и дечаци напунили седам година. Михаило, док су још сви спавали, отишао је на гробље да запали свећу и да  поразговара са Ленком.
И тако сваке године. Прво оде сам, а касније, кад дечаци устану, оду сви заједно, да на Ленкином гробу обележе њену смрт. Кад кроче на сокак, звона са цркве почну да звоне и тако све док се не врате кући. Кад се врате кући, обележе рођендан дечака. Станија тај дан напуни корпу  разним ђаконијама, Тодор наточи вина за одрасле, а сок за дечаке. 
И овог јутра Станија поранила да им припреми одела, једно мало веће, а друга два исте величине. На данашњи дан је умрла њена другарица из детињства, Ленка, а опет на данашњи дан су се родили Марко и Мирко. Обележавали су они и претходних година рођендане, али овај беше посебан јер дечаци ускоро полазе у школу. Одела беху нова, Михаило их наручио код једног кројача у Шапцу, по мери. Ту беху и нове кожне ципеле. Станија га грдила где троши паре за њих двојицу па ајде, њихове су, али зашто и Милутина облачи.
Недавно је Михаило увео електрично светло у све просторије на имању. Први у селу је купио трактор и вршалицу. Како је остало новца, у разговору са Тодором донесе одлуку да занове и прошире шљивик, овде у Тешићима и код Мишића. 
Озидали су зграду у коју је поставио, за то доба, модерну дестилерију из које је потекла најбоља ракија. У почетку, док нису почели рађати нови засади, производио је ракију од старих стабала, шесто код Тешића и нешто преко триста код Мишића. За кратко време у београдским кафанама почела се служити шљивовица под именом „Два брата“. Седам година су чекали да почне рађати нова шљива, а кад и она поче, имали су посла на претек. 
Тако је Михаило паметним и обазривим улагањем увећао иметак. Зарађен новац је спремао у банку под интерес, чувајући га за школовање деце.
Дечацима је увек говорио да морају читати књиге, да упознају свет, обичаје и културу других народа. У њима се може свашта научити.
Са путовања је, поред других поклона, доносио књиге на српском, немачком, руске класике и на енглеском. Михаило је за кратко време створио солидну кућну библиотеку. Иако их је научио да читају и пишу са непуних шест година, дечаци су волели да им Михаило чита пре спавања. Нису бирали на ком језику, јер и они су знали говорити немачки и руски језик.
Зими, кад завеје снег, оду код Тодора те им он прича приче из давнина, о српским јунацима.
Пре него што сат откуца подне, сви тако уређени крену ка гробљу. А тамо кад стигну, Станија разастре столњак и распореди разне ђаконије. Док не дође свештеник са гроба се ништа не дира. У неке ето и њега у пратњи црквењака. Кад се свештеник уреди, отпочне молитву уз чинодејство црквењака. Како они отпочну, тако их црквена звона прате и звоне све док се молитва не заврши. 
„Бог да душу прости Ленки Тешић“, заврши свештеник молитву на шта сви присутни одговоре: „ Бог да јој душу прости“, па се три пута прекрсте. 
„Оче, послужите се“,  позва га Михаило.
„И хоћемо, Мило“, одазва се свештеник. „Ноћас, вала паде добар снег. Него, Мило, је л` те слушају деца?“, упита га свештеник.
„Добри су, добри, оче. Ето, на јесен ће у школу“, одговори му Михаило. 
Док су они тако причали, Марко и Мирко стадоше испред гроба и почеше причати.
„Драга наша мајчице, овде твоји Марко и Мирко. Прво да ти кажемо да смо добри и да слушамо чича Милу. Радимо што год нам каже. Перемо руке и поједемо све што нам нина Станија наспе у тањир. Бата Мићо нас учи сеоским радовима. Научио нас како се музу краве, како да купимо јаја од наших кока.“
Тодору залогај стао у грлу и никако да га прогута. Михаило саго главу и ниједне не проговара. 
„Драга мајчице, ускоро полазимо у школу. Обећавамо ти да ћемо бити најбољи ђаци. Љубимо те“, прекрстише се и целиваше споменик.
Станија им приђе, па их загрли немајући снаге да им ишта рекне. Никад дужа и већа тишина није била на сеоском гробљу него тог 21. фебруара 1928. године.
 
II
По повратку са Сицилије, Михаило је схватио да се мора повући из шпијунског посла. Догађај у механи у Драчу га понајвише повукао на тај потез. На светску сцену, лаганим кораком, пристижу млађи, спретнији и образованији шпијуни који су желели само једно - његов скалп. А поред свега, ту су били дечаци, који су својим поласком у школу захтевали свакодневни надзор. Претходних дана стизале су поруке, дневно и по десетак, у којима га млади Стенли молио да дође у Београд.
Не желећи да погази своје принципе, Михаило се, решен да одржи себи дату реч ,да се више неће бавити тим послом, повукао у Трново, тако да и у Ваљево није ишао. Са њим и Петар и Драган, тако да се сасвим посветише воћарству и производњи ракије. 
Пролеће 1930. године, радни дан у Трнову, а уз то и сунчан, натерао је сељане у воћњаке и њиве да посеју, како би у јесен имали шта да пожњу. Тек што сунце заседе у врх неба, у село из правца Ваљева уђе ролс - ројс, бордо. Како је сеоски пут био оштећен, морао је успорити, тако да оно мало локалних испичутура и ратних инвалида видеше за воланом младића, који на глави имаде качкет, испод које провириваше плава коса, и на очима заштитне наочаре.
„Помаже Бог!“, рече им младић, на та му сви одговорише као раштимован оркестар, „Бог ти помогао“, а он их, сачекавши да заврше са поздравом, упита како да дође до Тешића.  
Како тај упита за Тешиће, сви се окренуше свом пићу и разговору, игноришући га. Једино се окуражи кафеџија, крупан човек у раним педесетим, опасан куварском кецељом испод које је доминирао велики стомак, полако се спуштајући низ басамаке, што због тежине, а и због опрезности. У десној руци држао је пиштољ, а преко ње пребацио крпу, обазриво прилазећи аутомобилу. „Леп аутомобил, а“, слободном руком гладио метални део, па пређе на кожна седишта, не скидајући поглед са младића. „А, реци ми шта ће ти Тешићи?“
„Па за почетак, склоните тај пиштољ, а друго, понудите ми хладно пиво па ћу Вам објаснити ко сам и зашто ми требају Тешићи. Може?“
„Наравно, господине…?“, не заврши реченицу јер хтеде му знати име.
„Стенли, Герхард Јуниор Стенли.“
„Чек, чек, ти ли си тај што спаси нашег Милу?“, развуче осмех од ува до ува кафеџија, разгаламио се, да га цело село чуло. „Дете, дете“, позва једног комшијског дерана. „Трк по чича Милу. Само му реци да га кафеџија Милојица хитно треба. Само то и ништа више“, испративши дечака, врати се младом Стенлију. „Изволте на ладно пиво.“
Код Тешића дечак затече само Станију, која му рече да ће одмах јавити Михаилу. И таман да дечак крене, она се сети нечега. „Чекни де“, приђе креденцу одакле узе коцку шећера. „Ево, узми“, на шта јој он рече: „Фала, тета Станија.“
Испративши дете, Станија дође до ограде која је делила двориште од шљивика, те довикну Михаила да дође кући, хитно. 
„Звао те кафеџија, рече да је хитно“, објасни му Станија, да би он сео на моторцикл и одјурио ка кафани. Станија га испрати, љута што га сељани цимају за свашта. Кад јој се придружише и остали, Станија отвори душу, галамећи на сеоску похлепу. „Добар и луд су занавек браћа. Кад нас нападаше, нигде никог да нам помогне. Паре узимају, а нико не враћа. Крваво је то зарађен новац, крваво“, сва уплакана Станија уђе у кућу не могавши ишта више да каже. Деца и ова тројица су само ћутали.
Не би задуго кад у двориште прво уђе Михаило на мотору, а за њим ролс - ројс, двосед.
Михаило, сишавши са моторцикла, приђе младом Стенлију, позвавши га уђе у двориште. „Ха-ха-ха, знате ли ко је ово?“, упита их прилазећи им са Стенлијем.
„По неком ми познат, али да ме убијеш, не знам“, одговори му Тодор.
„Ја бих рекао на кога личи, али знајући да тај нема деце...“,, рече Петар.
„Е, видиш, тај на кога си помислио, имао је деце. Ово је син Герхарда Сениора Стенлија“, представи га Михаило.
„Како то? Па Стен никад није помињао фамилију“, рече Драган. 
„Михаило“, обрати му се Стенли, вадећи подебелу коверту из кожне торбе. „Ово је мој отац оставио да ти предам. Овде се налази све, фотографије и рукопис у којем је објаснио ко је и шта је“, потом извади још једну коверту. „А овде је његова молба да урадиш још један посао.“
„Када ти морам дати одговор?“
„До сутра.“
На растанку, Стенли му предаде кључеве од аутомобила. „Ово је најновији модел ролс - ројса. Ја ћу се вратити  старим мерцедесом. Ах, да“, сети се нечега. Тури руку у кожну торбу одакле извади подебео коверат. „Ово ти је зарада од претходне акције.“
* * *
Сачека Михаило да сви поспе да би на миру прочитао што му стари друг оставио. Отвори прву коверту. Било је ту руком писаног материјала, четири фотографије, три он са неком женом и дечкићем, а на четвртој њих двојица.
„Драги мој Михаило, 
дуго сам се премишљао на који начин да ти испричам ово што ти написах на папир. Нисам смео, јер увек кад заустим да ти испричам, сетим се речи своје баке, Софије Хесенске „Понекад је паметније ћутати.“ Међутим, како ми није ништа река за писање, ја реших да ти овако из пера испричам причу о себи.
Рођен сам 26. априла 1877. године у Драмштату, Немачка, као непризнати унук енглеске краљице Викторије. Отац, Евгениј Петрович Костјукин, био је сиромашни официр војске царске Русије, у чину капетана. Мајка, Анастасиа Стенли, блиска рођака руске царице Александре Фјодоровне, рођене као Алиса Хесенска.
У лето 1876. године генерал Михаил Черњајев долази у Србију са неколико хиљада добровољаца, међу њима и мој отац. Сви су добили српско држављанство. На моравском фронту формирана је пољска војна болница, у којој је моја мајка била медицинска сестра, добровољац из Енглеске.
У бици на Шуматовцу, у којој су Срби под командом генерала Черњајева, односе победу. У тој бици мој отац, капетан Костјукин, бива тешко рањен, па га смештају у пољску болницу. Након тешке операције, моја мајка, Анастасиа Стенли, бива одређена да негује лепог руског официра. 
Вративши се из Србије, са поодмаклом трудноћом, моју мајку склањају у самостан у којем се након порођаја заредила, намерно, јер је на тај начин водила бригу о мени и сестри близнакињи. Једини услов њеног остајања поред нас је био - да ми не сме рећи да нам је мајка. Ја сам је звао тета Ана. Кад сам напунио четрнаест година, одвели су ме у српски камп за обуку шпијуна. У више наврата сам покушавао да извршим самоубиство, међутим, да ми није било Драгољуба Тешића, то бих и учинио. Мислио сам да сам добио доживотног пријатеља, али смо се разишли због дијаметрално различитих мишљења. Он је отишао у плаћенике, а мене у службу Велике Британије.
Добивши службу у Амбасади Велике Британије, са седиштем у Београду, указала ми се прилика да унапредим односе ове две монархије. Једном приликом упознајем Српкињу, Марију Лазаревић, службеног преводиоца енглеског језика краља Александра Обреновића. После два сусрета између нас двоје је букнула љубав, а плод те љубави је Герхард Јуниор Стенли. И опет бивам кажњен. Након порођаја, одузимају нам дете које завршава у кампу, истом оном где сам и ја боравио. Борко Тешић и он су класићи.
Током обављања дужности првог секретара британске амбасаде, покушавао сам ојачати пријатељске везе Енглеске и Србије. Покушавао сам урадити нешто, што се некима није свидело. Осећам да се око мене стеже обруч и да више немам пријатеља који ми може помоћи и у кога могу имати поверење. Једно јутро, на колегијуму амбасадора, војни аташе, човек који је ступио у везу са италијанским фашистима, потеже питање моје лојалности „с обзиром да у мојим венама тече 60 % словенске крви“. Питао ме пред свима коју државу више волим - Југославију, Русију или Енглеску. Сваког дана, кад седам у аутомобил, руке ми подрхтавају док не стартујем аутомобил. На краће локације идем пешице. Све више се плашим за свој живот.
Зато ти и пишем ово, мислим, опроштајно писмо у којем ти написах ко сам и од кога потичем.
Ако ти једног дана у твоје лепо село дође један младић, личиће на мене, помози му као што си и мени. То је мој син Герхард Јуниор Стенли. 
Збогом, мој драги пријатељу.
Београд, 29. октобар 1929. године
Герхард Сениор Стенли
Прочитао је још једном писмо. Када је чуо на који је начин погинуо, Михаило је схватио да је том периоду живота дошао крај. Живот му је био угрожен, сваким даном све више и више. Ипак је његова мисија другачијег карактера - да изведе дечаке на пут, да буду поштени и да не дозволе никоме да их завади.
Отворио је следећу коверту у којој се налазио један лист куцаног текста, неколико фотографија и карта са обележеним местима.
Узе папир са куцаним текстом.
„Драги Биби, 
И поред опструкције издајника, успео сам сазнати где се налазе поља за узгој опијумског мака…
* * *
„Хало…vita est solum una.“
„Quid tunc quaerendum.“
„Решено је све.“
„Шта је решено?“, упита га гроф Саторини.
„Добио је материјал. Поверовао је у све. Вечерас креће за Скопље.“
„Ко ће га пратити током путовања?“
„Наш оперативац, госпођа Јовановић.“
„Јављај ми шта се дешава.“ 
* * *
Ноћ пре одласка на пут за стару Србију, Михаило, не хотећи да тек тако оде на пут, а да им не објасни зашто мора погазити дату реч да се више неће бавити шпијунским послом, окупи их све да им саопшти своју одлуку. Прво им је прочитао Стеново писмо.
„Људина је био, тај Стенли“, потврди Тодор.
„Нешто ми говори да морам обазривије ући у овај посао“, рече Михаило. „План ми је следећи. Петар и ја имамо сличну конституцију, тако да ме може заменити у почетном делу, до Скопља. Госпођа Јовановић, њихов оперативац, биће ми потурена да ме прати до Скопља…“ 
* * *
Воз Београд-Ниш, неуобичајено је каснио у поласку сат времена. Спикерка на београдској железничкој станици обавештавала је путнике сваких двадесет минута о кашњењу воза.
„Путнички воз Београд - Ниш са поласком у 21 час и 30 минута, касни у поласку сат и двадесет минута.“ 
„Опростите, да ли је слободно?“, шармантни млади господин упита госпођу у короти да ли може да седне за њен сто. „Да, изволите“, одговори му.
Била је то госпођа Јелена, удова Живорада Станића, полицијског службеника у Скопљу, који је пре десет месеци настрадао у Башином селу, по још увек неразјашњеним околностима. Случај је затворен само два дана после погибије „због недостатка доказа“. Удова Јелена, само три дана после сахране, позвана је у жандармеријску станицу, у којој је радио њен покојник, на информативни разговор. Беше то нека мрачна канцеларија, на прозору навучене прашњаве завесе, светло од једне лампе. Од намештаја канцеларијски сто и две столице и један роло-ормар. Под дашчани, давно пран.
„Госпођо Станић“, полицајац у цивилу поче разговор. „Ценећи жртву Вашег супруга и нашег врлог колеге, морали смо Вас позвати на разговор како би Вам поставио нека питања. Видите, након прикупљених доказа дошли смо до закључка да је Ваш супруг имао контакте са страним обавештајним групацијама и да је учествовао…“
„Како Вас није срамота да каљате име мога мужа који је поштено радио…“, грубо прекиде Јелена полицајца који устаде са свог места, па како је између њих био канцеларијски сто, он га обиђе створивши се испред ње у два корака, лупивши јој десном руком шамар, тако да се Јелена, не надајући се овоме, простре по поду колико је дуга.
„Зашто ме љутите, госпођо Станић?“, пријатељски јој приђе иза леђа како би јој помогао да устане. Јелена, осетивши његове шаке испод свог пазуха, грубо се трже дајући му до знања да ће сама устати. „Ох, опростите ми на несмотрености. Заборавих да сте Ви удова криминалца Живорада Станића.“
„Не дозвољавам да каљате име мога мужа, поштеног полицајца. А, колико се сећам, Ваше име је било на његовом списку криминалаца…“, уједе се за језик кад чу себе шта рече.
„Чек, чек, шта то рекосте, госпођо Станић, каква имена Ви то спомињете?“, унесе јој се у лице инспектор који се зачуди да она њега познаје. „Одакле Ви мене познајете, а?“, унесе јој се у лице разјапљених уста из којих је баздио лук, вино и ко зна све какви мириси. Не могавши да трпи тај смрад из његових уста, склони поглед у страну да би је он десном руком ухватио за браду, враћајући јој поглед ка њему. „Је л` ти чу шта те ја упитах?“
„Немам више ишта да Вам кажем“, одговори му на питање. 
„Добро, госпођо“, рече јој па отвори врата позвавши жандара. „Милоје, доведи ми оног!“
Сачекаше две или три минуте, не проговоривши ни реч, док Милоје није увео у канцеларију њеног брата, Јовицу, младића од седамнаест година, гимназијалца. Кад га Јелена угледала, само што се није онесвестила. На лицу, око усана, усирена крв, плави подочњаци од батина, десна рука опуштена, са преломима.
„Аха, ево га и бата Јовица“, приђе му инспектор ухвативши га за врат. „Хајде лепи Јовице, понови својој лепој секи оно што си рекао нама. Ко је био бата Жиле?“
Јовица је ћутао, оборио главу у под. „Причај“. Како је Јовица ћутао, он му опали шамар како би га подсетио. Скочи Јелена да заштити Јовицу, али је инспектор врати на место. „Седи тамо!“
„Бата Жиле…ме пипкао, понекад ме љубио…“
„Лажеш, Јовице, лажеш!“, врисну Јелена.
Иако је у станичној касини било празних столова, Петар, маскиран у младог господина, намерио баш да седне поред те лепе госпође. 
У станичној касини, поред њих двоје, било је још пет путника, две госпође и три господина. Кад ју је Петар упитао да ли је слободно да седне за њен сто, нешто је лецну кад испред себе угледа младића атлетске грађе, јаких вилица, црне уредно подшишане косе и уредне браде, одело енглески крој, уместо кравате шал завучен испод кошуље и шешир на глави. Док је седао, нетремице га посматрала, питајући се да ли је њен Живорад заиста погинуо или му је ово брат близанац. 
„Је л` и Ви чекате воз за Ниш?“, упита је младић. „Ох, опростите на мојој неопрезности, Милован Јовановић, инжењер геодезије, овдашњи.“
„Ништа, сви смо оптерећени овим кашњењем. Ја сам Јелена Станић, удова полицијског службеника Живорада Станића, из Скопља.“
„Реците ми, како тако лепа госпођа сама путује и то ноћу?“, упита је млади човек.
„Брат је требао путовати са мном, али је морао одустати због пословних обавеза“, одговори му Јелена.
„Ево, ја Вам се нудим да Вам правим друштво до Скопља“, понуди се младић. 
„Немојте се, млади господине, деранжирати због мене, убоге удовице.“
„Ма какво деранжирање, драга госпођо. Будите сигурни да ћете поред мене уживати у путу, дапаче, нећете ни осетити пут.“
„Ах, младићу, сам Бог Вас послао мени“, тужна беше госпођа. „Гледај, како се добро маскирао, хм, штета што смо противници.“
„Лепа госпођа. Хм, штета што смо на супротним странама“, помисли Петар. „Да ли сте за кафу или нешто конкретно? Мада, чисто сумњам да ова рупа има пиће за даме.“
„Радије бих кафу“, рече госпођа Јовановић. „Не бих да експериментишем у овој рупетини.“
„Конобар“, позва га младић, а он приђе упитавши их шта желе. „Молио бих две кафе“, рече му младић.
„Воз за Ниш постављен је на трећи колосек, полази одмах по пријему путника“, рече спикерка, па то још једном понови да би се осигурала уколико се неко пожали да није чуо обавештење.
Као запете пушке истрчаше напоље сви из станичне касине.
Након пробијања кроз гужву, младић се први испе у вагон, помажући госпођи да и она учини исто. У неке сместише се у купе, уморни од пробијања кроз народ, који нити је путовао, нити је остајао.
И крену воз за Ниш.
* * *
„Двадесет три, а? Није ту“, старији човек у чојаном оделу, са затуреном шајкачом на потиљак, тешко се пробијао кроз ходник вукући житну корпу за собом, тражећи број седишта који му писао на карти. Иако је било места да седне у било који купе, он је тражио баш тај, јер није хтео реметити ред и поредак.
„Стари, седи где хоћеш, има празних места“, посаветова га кондуктер.
„А, нека, само ти, мајсторе, уживај. Таман задремам, а оно неки тамо, знаш ти мене, пробуди ме кад најслађе задремам. И, знаш ти мене, морам устати, знаш ти мене, кад ми је најслађе, знаш ти мене.“
„Аха, ту смо, знаш ти мене. Добро вече, децо, знаш ти мене. Двадесет три, знаш ти мене, је ли ту?“, упита Петра.
„Да, овде је.“
„Где велиш, знаш ти мене, дете?“, упита га опет, а Петар, знајући ко је тај чича, само што није праснуо у смех. „О-о-о, синовац, знаш ти мене, ти седиш на мом месту, знаш ти мене, синко.“
„Стари, имате места колико хоћете“, поче га Петар убеђивати. „Седите где хоћете.“
„Ајд да ти учиним, знаш ти мене. Хе-хе-хе, знаш ти мене“, намигивао му стари господин.
„Мораћу у тоалет“, устаде Јелена.
„Слушај ме добро“, обрати се стари сељак, у којег се маскирао Михаило. „Кад сиђеш у Нишу, чека те човек који ће те одвести на једну локацију у којој ћеш остати два дана. Вратићеш се кући возом. У Београду те чека Драган са аутомобилом“, објасни му Михаило. „Пази се, воз је пун шпијуна.“
Таман што заврши причу, у купе опет уђе Јелена.
„Знаш ти мене, дете одакле си?“, упита је Михаило.
„Из Скопља“, одговори му Јелена.
„Станица Лапово, следећа Брзан!“, викао је кондуктер.
„Е, ђецо, знаш ти мене, морам се припремити, знаш ти мене. Следећа је моја, знаш ти мене“, поче се поздрављати са њима.
„Станица Брзан!“, викнуо је шеф станице. „Добро вече, деда Милоје, шта има у Београду?“
„Ништа, знаш ти мене“, одговори му. „Задржи воз док се не преобучем.“
Шеф железничке станице у Брзану био је Михаилов ратни друг, тако да је на једноставан начин могао манипулисати људима.
Свега три минута су била довољна Михаилу да се пресвуче у железничара. Ушавши у воз, крену ка истом купеу у којем је путовао до мало пре.
„Добро вече.“
„Добро вече. Шта чекамо?“, упита га Јелена.
„Симплон оријент - експрес. Касни десет минута. Сад ће он за који минут“, рече Михаило, маскиран у железничара.
До Ниша више није силазио. У Нишу, на железничкој станици, беше посластичарница у којој се правила најлепша баклава. Власник посластичарнице је био Турчин, Садик Петровци, Екремов брат.
* * *
У великом салону зазвони телефон, изненадивши својом гласном звоњавом старог батлера који тек што задрема у фотељи.
„Да. Ту је, само трен да вас пребацим“, рече томе што је звао. „Господине, он је на вези…добро, спајам.“
„Причај“, рече гроф Саторини томе што је звао. „Шта кажеш, изгубили сте их. Слушај…слушај…ало, мајмуне, слушај шта ћу ти рећи. Буде ли уништена само једна стабљика готови сте. Јеси ли ме чуо? Готови сте!“
Трагач под кодним именом Луцифер, сав се најежио кад је чуо претећи глас грофа Саторинија. Једном је био на ислеђивању код тог човека и оно што је тад доживео не би ником препоручио. Нешто чудно је било у његовим очима. Довољан је само делић секунде да ти улови поглед, па те фиксира као змија своју жртву што фиксира.
„Шефе, добили смо информацију да је Биби пре пола сата напустио посластичарницу Слатка тајна.“
„Идемо тамо“, рече инспектор Лемајић.
* * *
„Слушај, момче“, присети се Михаило, оно кад Танкосић и он освануше у пећини. „Живот ме научио да никоме не верујем. Никоме, запамти то. У овом послу нема емоција, нема љубави. Кад се најмање надаш, жена ти забије нож у леђа“, рече му, али се одмах исправи. „Немој ме криво схватити. Мислио сам на жене које се баве шпијунажом, знаш.“
Један дан је Михаило, био у предности у односу на потеру. У Скопље је пристигао навече, изнајмио коња и кренуо ка првој локацији, у Орешане. Под окриљем ноћи, у црно обучен, било га је тешко приметити. Било је три и петнаест после пола ноћи, кад небо обасја прва ломача. Пушке су пуцале, народ се узбунио, деца су врискала од страха прибијајући се уз мајке.
Зелениково, следећа локација беше.
Би око поднева када у Башино Село уђе Албанац на коњу, осврћући се око себе не би ли познао некога од мештана, а познавао их је, бар десетак. Како уђе у центар варошице, сиђе са коња како би наставио пут пешке. Нешто му говорило да заобиђе ово место, али авај, не би он био Црни Медвед, да не крене баш тамо где му шесто чуло говорило да не иде. 
У неке угледа где се народ окупља око нечега испред Цркве Светог Николе. Како беше гужва, привеза коња за ограду од неке куће и поче се пробијати кроз масу народа. Биле су испред њега неке две бабе, Српкиње, које су се крстиле том догађају испред цркве, непрекидно гунђајући где нема никог да опомене ове да се то не чини ту, на том светом месту.
Михаило, маскиран у Албанца, угледа везаног Петра, где клечи, а човек у цивилу држи га на нишану где позива Црног Медведа да се преда, „иначе овом оде глава“. Да би био уверљив репетира пиштољ па разјапи вилицу.
„Последњи позив за Црног Медведа, бројим до три да се преда иначе овом оде глава!“
„Не треба да бројиш“, из масе на чистину проби се Михаило.
„Хапси злотвора“, нареди жандарму.
„Не прилази!“, викну Михаило, раскопчавши кожух испод којег се указа експлозив, обмотан око струка. “Овде има експлозива да пола села оде у ваздух. Пуштај га па ћу тек онда да се предам.“
„Блефираш…?“, тај у цивилу би неповерљив.
„Ти ме онда провери“, одговори му Михаило, да би тад смотрио тог цивила где погледа ка брду изнад цркве на којем је стајао неко обучен у црно, са капуљачом преко лица. Како тај климну главом, тај одвеза Петра, наредивши му да се не осврће. Михаило му показа на коња да га узме, климнувши му главом да ће све бити у реду.
Кад је видео да се Петар удаљио, Михаило извади осигурач из експлозива, па га скиде са струка и тек тад подиже руке у вис. Цивил, за кога је касније сазнао да се презива Лемајић, приђе Михаилу те га крвнички удари дршком пиштоља у потиљак што у први мах му помрчи свест, али је и даље стајао на ногама. Покуша још једном да га удари, али га у томе предухитри онај што је до мало пре стајао на брду.
„Хајдемо, народе, кући. Нема овде више ишта да се види“ стаде Лемајић да растерује народ. „Живораде, везуј скота!“, загалами на жандаре.
Десет сати трајало је пешачење групе криминалаца до села Градско. На километар до локације, један од жандара удари Михаила кундаком у потиљак тако да је одмах пао у несвест.
Из полусна га пробудише кантом пуне хладне воде. Отворивши очи, Михаило схвати да је висио наглавачке, ногама везан на куку причвршћену о плафон.
„Ко си?“, упита га неко чији му глас би познат. 
„Не знам“, одговори му Михаило. Би му чудан и тај глас што изговори речи његовим устима. 
„Докторе, дај му још једну инјекцију“, нареди тај познат му глас. Осети убод у игле у вену, разли се та чудна течност кроз вене, обли га нека милина, заспа.
* * *
„Бабо, Нено, брзо овамо те!“, мала девојчица позва оца и мајку да виде неког човека где лежи иза штале у ђубрету. Притрчаше тамо, па како се уверише да тамо стварно има некога, Богосав уз женину помоћ упрти тог на леђа и изнесе на чардак.
„Немој да би се неко изрекао да овде кријемо овог човека“, нареди им Богосав. „Морамо га придићи на ноге.“
Други дан на вратима Богосава Стаменског  појавише се двојица незнанаца који траже свог пријатеља. Богосав, иначе у души добар и поштен домаћин, али одувек је неповерљив према другима, нарочито сад кад су на чардак сместили оног незнанца. Трећи дан како пронађоше незнанца, на вратима куће појавише се Тодор и Петар, распирујући се да ли су видели Михаила. 
„Како тај изгледа?“, упита их Богосав.
„Крупан, црне косе“, објасни им Тодор.
„Не, таквог нисмо видели“, одговори им Богосав.
„Таквог нисте, а каквог јесте?“, упита их Петар.
„Нисмо никаквог“, рече жена.
„Е, снајка, знам ја те фазоне. Причајте, кога кријете?“, упоран би Петар.
„Пођите за мном“, рече жена.
Попевши се на чардак, жена разгрну сламу и тад им се указа млади Стенли. Тодор приђе те га упита. „Стен, пробуди се, Стен“, дрмусао га Тодор, да би у неке младић отворио очи и тупо се загледао у Тодора. „Изволите, шта хоћете?“
„Стен, то сам ја, Тодор. Ту је и Петар. Стен“, узалуд га дозивао Тодор, све док није схватио да несрећни младић не познаје себе, а камоли неког другог.
„Морамо га пребацити до бабе Мице. У оваквом стању само му она може помоћи“, рече Тодор. „Дај га на мене.“
Спустише га на двориште и поставише на коња. Кренуше на пут ка планини Мироч, где је живела баба Мица.
* * *
Док су Тодор и Петар ишли ка планини Мироч, дотле је Михаило, маскиран у Циганина, путовао кроз Бугарску ка Румунији. Оно кад га млади Стен ослободио, побегао је према Бугарској. Бежећи из кампа, смотрио је да су ухватили Стена. Хтеде да се врати, али му Стен добаци да бежи.
У предграђу Софије заустави их полицијска патрола. Док су их двојица полицајаца држали на нишану, дотле је трећи обилазио око запреге. Угледавши Михаила међу њима, дуну у пиштаљку да би се истог момента из шуме, лево и десно од пута, појавило више од тридесет полицајаца који скочише на Михаила, везаше га и свукоше са кола. Све је то трајало мање од петнаест секунди.
Из шуме се опет појави човек у црном са капуљачом на глави који махну руком да га воде. Наредна три дана спроводили су га ка пећини Ђавоље грло, пећина у Триградској клисури на Родопима.
Голог до појаса и босог, тројица Бугара су га везаног водили тешко проходним путем. Њих тројица на коњима, а он пешке, водили су га тешко проходним путем. Како беше бос, оштро камење му је нанело дубоке посекотине, које су се временом почеле гнојити. Хладноћа, како су се пењали ка врху Родопа, бивала је све оштрија. На пет километара од пећине изгуби свест тако да су га до пећине вукли по земљи и преко оштрог камења, тако да му се поред ногу и на осталим деловима тела створише ране.
На улазу у пећину чекао их је човек у црном са капуљачом на глави. Поред њега стајала су двојица обучени као и он, наоружани пушкама.
„Оставите га овде“, рече тај. „Можете се вратити назад.“
Кад су се она тројица изгубили из видокруга, она двојица што су стајали крај газде, ухватише га, један за руке, а други за ноге и унеше Михаила у пећину. Пећина је била дугачка око сто метара, а ширина и висина му беху око четрдесет метара. У централном делу пећине је био стуб за који везаше Михаила ланцима. Како који дан је одмицао, у пећини је било све теже боравити због смрада од гнојних рана на ногама. Михаило се ретко будио из сна, а и кад би се пробудио било је на минут, ретко два, а онда би опет утонуо у сан. Бола није било, ништа није осећао. Тело му је обамрло.
Чувари су проценили да му нема спаса тако да су све ређе улазили унутра.
Шести дан од његовог доласка у пећину, појави се газда, за којег кроз сан чу да га ословише са Луцифер.
„Је ли се будио икако?“, упита Луцифер чуваре.
„Јесте газда, пре два дана на минут“, рече шеф од те групе чувара.
„Шта се овако осећа?“, упита их опет.
„Ноге, шефе“, рече шеф чувара, показавши му ноге.
„Нека га тако, нека цркне.“
Михаило се пробудио трен пре њиховог уласка у пећину тако да је чуо шта ови причаше, али уопште му није био јасно ко је он и зашто су га везали ланцима. Кад ти изађоше из пећине, он се зачуди што му из мозга дође команда да се ослободи ланаца и да бежи из пећине, а опет нешто му говорило да сачека ноћ. У неке примети  крајичком ока да се стражар склонио са улаза и да је наступила ноћ, полако се ослободи ланаца, па их лагано спусти на камени под и крену ка унутрашњем делу пећине. Тешко се крећући због рана, одмицао је миц по миц. У неке угледа излаз кроз који се пробијала месечина. Осети, у једном трену, јак бол у стопалима, тако када је схватио да на ногама неће моћи изаћи напоље, седе на хладан камен и рукама поче да се одгурује. Јако дуго је трајало његов излазак из пећине.
Изашавши напоље, далеко на истоку угледа зору како свиће. Немајући више шта да чека, трпећи јак бол, устаде са земље осврнувши се лево и десно кад примети коња на десетак метара. Поче трчати ка њему осећајући несносан бол сваким додиром стопала о земљу. Осетио је велико олакшање кад се испео на коња. 
„Хајд, коњићу“, потера га Михаило низ планину полегавши по њему, покушавајући да добије мало његове топлоте.
Требало му је нешто више од три сата да се спусти у подножје планине. Од хладноће беше плав, а од ногу смрад, тако да су га људи избегавали. Кроз полуотворене капке гледао је пут за који није знао куд га води. Али, како било, из мозга му долазила команда да иде ка западу. Зашто баш тамо…није себи могао дати одговор.
Два дана је путовао до границе са Југославијом. Прво место на које је наишао била је Крива Паланка. 
* * *
Док се Михаило одлучио да крене на исток, потера за њим крену на север, рачунајући да је изабрао лакши пут, кроз низију. Завирили су у сваку кућу, ниједан чардак није остао непрегледан. Знајући које су казне за немар, потера се тако и понашала према онима за које се посумњало да знају где се крије бегунац. У Сливници су чак били најурени од мештана који не хтедоше да трпе зулумћаре. Стигоше и до румунске границе где им рекоше да такав, како га описаше, туда није прошао.
Све је било готово схвативши да их је он преварио и да је побегао ка Југославији. Ништа им друго није преостало него да крену за њим.
На уласку у Годеч, како беше шума и са леве и десне стране пута, пред њих искочише петорица који их елиминисаше док си рекао „бритва“, јер ко извршава траљаво свој посао, ништа друго не може ни очекивати - до казну.
Друга потера је стигла у Криву Паланку тек да Михаила испрате ка Србији. 
* * *
Стигавши у предграђе Криве Паланке, обамро од глади и од болова, паде са коња и скотрља се у канал поред пута. 
Тек што је свануло, а стари Горчило Трифковски уранио да обави јутарње послове, угледа испред капије коња без јахача. Нешто му рече да изађе на сокак и да види о чему се ту ради. Тек што отвори капију умало да згази човечију руку. Како не могаше да види о коме се ради, врати се у кућу по фењер. Умало није пао у несвест кад виде човека у грозном стању. Како беше крупан човек, Горчило се врати у кућу да пробуди старијег сина Митра да му помогне.
Ставише га на коња и уведоше у шталу.
„Митре, шта да чинимо?“ упита га отац. „Он у ово стање није дошао тек тако. Њега неко јако опасан тражи.“
„Да, оче. Упрегни ти дората, а ја ћу га одвести до Трифка травара, он ће знати да се избори са овим ранама. За кола вежи његовог коња, ако је уопште његов.“
Да би га колико толико маскирали, обријаше га и везаше му мараму како би личио на жену. Преко њега набацаше ћебад и кренуше у планину ка Трифку. На излазу из Криве Паланке срете неке Бугаре који га упиташе да ли су видели младог човека да се мува селом. Док га тај испитивао, други се вртео око запреге загледајући у жену.
„Ко ти је ово?“, упита га Бугарин.
„Мајка, водим је лекару у Скопље. А што ви тражите тог?“, упита их Митар.
„Зини да ти кажем“, рече трећи, који беше ликом најгори од свију. „Шта ми ту филозофију неку продајеш. Отварај те хаљине да видимо ко се ту крије.“
„Зорко, не прави проблем без проблема“, рече један од Бугара. „Продужи даље. Ако видиш кога ти нам јави.“
На путу ка планини, сачека га Горчило да привеже коња за запрегу и тад ми Митар исприча догађај на изласку из села.
Код Трифуна стигоше касно увече. Након што га прегледао, не часећи часа отпоче одмах са лечењем.
„Ноге су му у јако тешком стању, нисам сигуран да ћу моћи да га спасем“, исприча му. „Међутим, у Србији има једна траварка, баба Мица је зову, е она може“, прича стари травар, а све испод ока гледа Митра.
„Треба ти неко да га превезе до тамо, је л`?“, упита га Митар.
„Па да.“
„А где је то?“, сад већ загрејан, упита га Митар.
„На Мироч планини“, објасни му травар. „Нешто мање од једног дана.“
И кренуше.
* * *
„Јао људи, како ми прија овај одмор“, рече Драган, протежући се на старом душеку у хладу старог ораха.
„Ћути, не призивај несрећу“, рече му Петар.
Након што се опоравио, Михаилу се дешавало да заћути и знало је то трајати сатима. Пре него што се разболео, сви су знали, кад се Мило ућути, знај да ће бити белаја. Али, опет је Михаилу дошла птица кљуцавица па га кљуца у потиљак, најављујући неку несрећу, и тако годинама уназад. 
„Бата Мило, осмехни се мало, бринеш ме“, зачикавао га Драган.
„Мило, је л` то дошла птица кљуцавица?“ 
„Да Петре, још јутрос“, одговори му Михаило.
„Да се опремамо, а?“, упита га Драган.
„Не још.“
„Ух, добро је“, рекоше Петар и Драган у глас.
 
III
„Чика Мило“, ослови га Милутин. „Можемо ли се мало поразговарати?“
„Може Мићо о свему, само немој о цурама. Ту сам ти тотална незналица“, одговори му Михаило.
„Чича Мило, озбиљно је“, рече Милутин.
„Причај.“
„Јуче сам био код пријатељице, у Ваљеву. Њен брат је полицијски инспектор, ради у Београду, у Главњачи“, рече Милутин.
„Како се презива тај?“, упита га Михаило.
„Гргуревић.“
„Знам га. И?“
„А, знаш ли да му је и отац у полицији, исто у цивилу?“, упита га Михаило.
„Знам, у Ваљеву“, већ нервозан постаде Михаило од тих пот питања.
„Е, јуче сам био код другарице, била нека теревенка. У неке кренем у тоалет. Таман да уђем, кад чујем разговор та два полицајца.“
„Ћале, познајеш ли фамилију Тешић из Трнова?“
„Знам, што питаш?“
„Треба да уловим једног малог, гимназијалац, Марко Тешић. У њему расте опака комуњара. Морам га сутра ухапсити.“ 
„Ау, што ја волим те комуњаре. Је л` ти треба помоћ?“
„Не, сутра долазе двојица оперативаца. Ми ћемо то очас посла. Ако се буде гицао, рећи ћемо да је покушао да побегне.“
„Да ли је то, синко, по закон?.“
„Они су, мој ћале, ван закона.“
„Отишао сам из те куће одмах. Згадили су ми се. Добро да сам одмах сазнао ко су, а не после да се кајем“, рече па погледа у Михаила. „Шта ћеш урадити, чича Мило? Ако нећеш ти, ево ја ћу да…“
„Нећеш ти ништа. Ни ти ни она двојица“, строго му нареди Михаило.
После поднева, Михаило окупи Драгана и Петра испричавши му причу коју је чуо од Милутина.
„Па где се повеза са тим црвендаћима?“, рече Петар, очито разочаран у Марка.
„Немој судити о некоме док не чујеш о њему све“, подсети га Михаило на једно од правила обавештајног заната. „Е, да нам је и Толе овде.“
Смислио је план Михаило како да се реше тих фашиста. Тодора је очекивао тек сутра увече да се врати из Совљака, где га Михаило послао код Јове бачвара да дотера нова бурад за ракију.
„Ништа, овако ћемо“, поче Михаило да разлаже план. 
Само што то рече у двориште хрупи Тодор са запрегом, јурећи као да му је сам ђаво за петама. Не тера тако Тодор, бар до сад га никад није видео таквог. Коњи ознојени, пена им на уста ударила.
„Мило, Петре, Драгане…“, блед у лицу једва их Тодор дозва. „Устајте брзо. Мило оружје дај…“
„Шта се десило?“, упита га Михаило. 
„Средоје кафеџија ми рече, да су пре сат код њега свраћала нека тројица. Распитивали се за Марка. Где су деца?“
Чувши галаму у дворишту, Станија и Милутин се појавише на вратима.
„Обојица су у школи, треба сваког трена да стигну“, рече Михаило.
„Мило, командуј, иначе готово је“, повика Тодор.
Схвативши да не смеју чекати, Михаило нареди. „Петре, дај оружје, Драгане, коња оседлај. Петре, ти у аутомобил па ка Шапцу, Тодоре ти и Драган запрегом ка Ваљеву, ја ћу кроз шуму, да им пресечем одступницу. Ко их први примети, један метак у вис. Крећи.“
„Чича“, јави се Милутин. „А ја?“
„Ти у кућу. Станија, закључајте се“, повика Тодор.
Тодор ошину коње, потеравши их ка кафани. Иза њега је стајао Драган са пушком на готовс, једва се придржавајући да не слети са запреге која је поскакивала по неравном путу. Сељани навикнути на свакојака дешавања у њиховом дворишту, нису се брецали све док нису зачули пушкарање из правца кафане. 
Михаило је био на пола пута, јашући дората кроз густу шуму, кад је зачуо пуцње из правца кафане. У месту окрену коња и потера га у кас, ка кафани. Избио је таман на сокак кад и Петар наиђе са аутомобилом. Михаило полегао по коњу терао га као никад до тад. Кад је био близу кафане попусти дизгине видевши да Тодор и Драган држе ситуацију под контролом. 
Михаило, не сачекавши да се коњ заустави, скочи створивши се испред тројице полицајаца. Летимично их погледа у лице схвативши у трену да ту нешто није у реду. Притрча столу за којим су седели избројивши четири кригле пива, све до пола испијене.
„Средоје!“, позва кафеџију.
„Изволте, госн Михаило.“
„Колико их је било?“, постави му питање.
„Којих? Је л` ових?“, упита Средоје климнувши главом ка тројици полицајаца. 
„Да, њих. Брзо причај“, Михаило беше видно љут где му овај поставља под питања.
„Испрва беху само та тројица, а после дође још један“, одговори му Средоје.
Михаило стаде испред тројице полицајаца. „Где је Гргуревић?“
Сва тројица су упорно ћутали, а кад им се Михаило унесе у лице, претрнуше јер у очима му видеше да се тај не шали. Михаило их још једном погледа, гледајући их у очи да види у којег је страх ушао. Кад га открио, приђе му те га десном руком ухвати за врат. “Где је Гргуревић?“, питао га појачавајући стисак, док је полицајац узалуд покушавао својим рукама да се ослободи стиска. „Где је Гргуревић!?“
Млади полицајац поче да колута очима борећи се за ваздух. Михаило мало попусти да удахне, па га опет стисну. Младић поче да клима главом дајући до знања да ће причати, на шта Михаило опусти шаку.
„Причај.“
„Отишао је према Ваљеву“, одговорише сва тројица.
„Петре, пали аутомобил, идемо за Ваљево“, нареди Михаило.
У Ваљево су стигли за пола сата. Испред Гимназије беше доста народа, што ђака што обичног света.
„Где су близанци?“, упита Михаило једног ђака.
„Једнога су ухапсила двојица полицајаца, а други мотором...“, не успе да заврши реченицу, јер аутомобил оде даље.
* * *
Полицијски комби је јурио лошим путем, који је водио ка престоници. За воланом је био Милојко Гргуревић, а иза, у делу за робијаше, млади Гргуревић, Драгољуб му беше име, испитивао је Мирка. „Причај, али полако. Ко те заврбовао?“, постави му питање, међутим, како је Мирко ћутао, Драгољуб му удари шамар тако да му је звонило пола сата. 
„Хајде, лепо те питам, а ти лепо одговори. Ко те заврбовао и ко ти је шеф?“, поново му Драгољуб постави питање. Мирко је и даље ћутао, што је Драгољуба опет изнервирало. „Како је бре, овај мали тврд орах. Оним Београђанима довољан је један шамар да проговоре.“
„Драгољубе, прати нас моторцикл, а иза њега и аутомобил“, довикну му отац.
* * *
Обојица су били заљубљеници у моторцикле. Данима су знали преседети поред Петра и Драгана изучавајући како ради мотор, шта је куплунг, кочнице, клипови. 
Једног дана су растурили моторцикл у делове, до последњег шрафа. Михаило им ништа није рекао.
„Мило, која си ти лафчина“, рече му Петар.
„Што? Мислиш што сам оћутао?“, насмеја се Михаило. „Ако га не саставе како треба, скинућу новац са њиховог наследства и купити други мотор.“
Нису се баш тако лако предавали, њих двојица близанаца. Хтеде им Милутин помоћи, али га они одбише, рекавши му да седне и да ужива. Саставили су га. Од уштеђевине су наручили делове из Београда, заменивши њима оштећене, тако да је моторцикл после њиховог ремонта, ишао као да је нов.
Присетио се Михаило те догодовштине њих двојице. 
Марка сустигоше на скретању за Лазаревац. 
„Претекни га“, рече му Михаило.
„Бата Мило, ено их они испред нас на километар.“
„Нека су. Иди испред Марка“, упоран беше Михаило.
Зашкрипаше точкови и на аутомобилу, умало да се сударе.
„Врати се кући“, нареди му Михаило. 
„Али…“, хтеде Марко да објасни.
„Нећу понављати. Мирко ће бити сутра код куће“, рече му Михаило.
„Обећаваш?“, упита га Марко.
„Када сам те ја слагао? Иди кући!“, загалами Михаило на Марка.
Око поднева пристигоше у Београд и прво што је Михаило уради, оде у Министарство морнарице и војске, на чијем челу се налазио Марко Љубинковић, армијски генерал, рођак по мајци и ратни друг. 
„Кога да најавим?“, упита га наредник, ађутант генерала Љубинковића.
„Михаило Петровић, капетан Краљевске ратне морнарице Уједињеног Краљевства.“
Нареднику не би баш право што га Михаило прави будалом. Немали број оваквих или сличних су долазили код генерала свакојако се представљајући, али овакав, први пут. Имао је неколико спорних ситуација где је најављивао неке чудаке, па је после истрпео грдне критике од генерала. Како га наредник бледо погледа, Михаило му понови.
„Госн ђенерале, овде је Михаило Петровић…“, није успео да заврши титулу до краја јер генерал већ беше на вратима кабинета.
„Па бога му пољубим Мило, јер ми морамо да се виђамо овако с мене на уштап?“, поздравише се као што приличи рођацима. „Мали, нисам ту док ти се не јавим. Је л` јасно?“
„Јасно, госн ђенерале.“
„Е тако. Мило улази.“
Све што је Михаило затражио, добио је.
Поподне, испред капије злогласног затвора Главњаче, заустави се ролс-ројс, службени аутомобил британске амбасаде. Из аутомобила изађе официр у морнаричкој униформи.
„Добар дан, изволите?“,  упита га жандарм кад овај приђе капији.
„Отвори капију“, зачу се глас Николе Мишића, управника Главњаче.
Никад у свом животу Михаило није осетио такву језу, као сад кад је ступио међу зидине ове злогласне зграде.
„Изволите, господине Петровићу“, упитно га поздрави управник.
„Дошао сам по мог сина, Мирка Петровића.“
„С којим правом?“
„Мирко Петровић је енглески држављанин“, поче Михаило да објашњава. „Ако ми га одмах доведете, Енглеска ће ово третирати као случајну погрешку вашег службеника.“ 
„Да ли ви знате да је Ваш син, Марко Тешић, како се у ствари зове, опасан криминалац и да припада терористичкој комунистичкој организацији?“, покуша да буде убедљив управник Мишић.
„Грешите. Мој син се зове Мирко Петровић, а ево уверите се сами“, пружи му Михаило енглески пасош.
Гледао је Мишић пасош, вртео га, листао и на крају, црвен у лицу, морао признати пораз. „Доведите момка“, нареди управник.
Из зграде се појави млади полицајац Гргуревић, агент специјалне полиције, водећи испред себе Мирка. Кад приђе и кад Михаило виде у каквом је стању, одмах му је било јасно то управниково отезање у предаји малолетног детета, уз то још енглеског држављанина, чији отац је имао официрски чин. 
„Шта ово значи, господине Мишићу?“, упита га Михаило кад је угледао Мирка свог у модрицама.
„Мало смо га…“, хтеде да буде духовит Гргуревић, али га Михаило пресече погледом који му заледи осмех на лицу.
Кад су сели у аутомобил Мирко им исприча какве све тортуре трпе затвореници у Главњачи.
„Јеси ли знао чиме ти се брат бави?“, упита га Михаило.
„Да.“
„И зашто ми то нисте рекли?“, упита га Михаило.
„Марко ми рекао да ти не говорим, чича Мило“, рече му Мирко. „А, ето, мени било жао да га пустим овим злотворима, знаш ти какав је он слабашан.“
„Знам. Дођи овамо“, пригрли га Михаило, срећан што је успео од њих двојице да направи људе, браћу. „Добро је, биће добро. Петре, вози на локацију број 1.“
„Јасно, шефе“; рече возач који се само насмеја погледавши Мирка, који је тек тад препознао Петра, маскираног у возача Амбасаде Велике Британије.
На десетак метара од локације број 1, Михаило му нареди да легне на седиште, што Марко и учини, не противећи се и не запиткујући зашто. Схватио је да тако мора да буде. 
У двориште куће уђоше, након што им чувар обучен у црно, отвори капију. Аутомобилом су ушли у гаражу која је била у склопу куће и тек кад је угасио мотор, Михаило рече Мирку да се придигне.
„Ау, чича Мило, која си ти фаца. Кад будем испричао…“
„Нећеш ти никоме ништа испричати, је л ти јасно?“, окрете се Михаило ка њему заледивши му реч коју хтеде рећи. „Синко, све што будеш овде видео, заборавићеш. Је л` ти јасно?“ 
„Јасно, чича Мило“, потврди Мирко, схвативши колико је опасан посао којим се бавио чича Мило.
Фашизам, приказан кроз ликове Бенита Мусолинија и Адолфа Хитлера, постали су претња целокупном слободарском свету, захтевајући да се цео свет удружи у једну војску, која ће, вођена умним људима, уништити те антихристе. Ситуација се у свету мењала из дана у дан, птице грабљивце су по ко зна који пут наоштриле отровне канџе, чекајући миг свог црног господара да се обруше на Србију.
* * *
„Гргуревићу, у свом животу нисам доживео толику бламажу као што сам је преживео данас“, говорио је Никола Мишић, управник Главњаче, све време гледајући кроз прозор своје канцеларије. „Кренути у тако ризичну акцију, а да се нисте консултовали са неким искуснијим колегом“, говорио је једноличним тоном, у неким моментима је знао рећи нешто да га млади Гргуревић није ништа чуо. „Је л` разумеш шта ти рекох?“
„Да, разумео сам“, рече Драгољуб.
„Ђавола ти разумеш“, рече Мишић први пут му се окрену и то да би му изрекао казну. „Данас радиш цео дан. Можеш ићи.“
Тог дана, од поднева па све до на вече, Драгољуб је искаљивао бес на комунистима. Толику бруталност ни најстарији жандари нису памтили.
* * *
„Шефе, све је спремно“, реферисао му један од маскираних.
„Добро. Изнесите ми план“, нареди Михаило.
Просторија од двадесетак квадрата без прозора, једна сијалица на плафону. На средини просторије велики четвртасти сто са шемом улице око Главњаче . План је износио један од оперативаца МИ6.
„Циљна тачка из објекта А излази у 21.00 час. До тачке Б иде пешке. Кафана, у коју свраћа кад се враћа са посла. Из кафане излази у 23.00 часова и до тачке Ц иде пешке, а до ње долази у 23.25 часова.“
„У тачку Ц долазимо ни минут пре ни минут после. Јасно?“
„Јасно шефе.“
Испред Михаила, држећи се шакама за страницу стола, стајао је Мирко, мирно посматрајући о чему ови говоре.
У назначено време Михаило и Петар, обучени у црно и са још тројицом оперативаца, седоше у аутомобил и кренуше на задатак. Сви су имали балаклаву сем Михаила. У тачно одређено време, у 23.30 часова, испред куће на адреси Проте Матеје Ненадовића, број 25, зауставио се аутомобил уз шкрипу гума, пресекавши пут Драгољубу Гргуревићу, агенту специјалне полиције. Из аутомобила су први искочила тројица маскираних агената наоружани аутоматима. Њихов задатак је био да обезбеде место догађаја. Следећи је изашао Михаило, непрекидно осматрајући околину да их неко не заскочи.
„Шта сад хоћеш, злотворе?“, било је последње што је рекао млади полицијски инспектор, Драгољуб Гргуревић.
Дозволио му је само две секунде да му види лице пре но што га погодио метак међу очи.
Како су се појавили тако су и нестали са места догађаја. 
Сведока је било мало, а и ти који су видели то што се десило нису имали бог зна шта да изјаве сем да су то били непознати починиоци у возилу марке мерцедес, црне боје, без таблица.
Вративши се на локацију број 1, изненадио их млади Стен, први секретар британске амбасаде, насладивши оца на тој функцији.
„Добро нам се вратио, Биби. Види, види, ту је и Петар“, поздрави се Стен Јуниор. „А ко нам је ова момчина?“
„Хе-хе-хе, то је Мирко“, упозна их Михаило.
У Београду су остали још три дана, скривени на локацији број 1. Београдска полиција је преврнула цео град, сваку кућу претресла, подруме преврнула, не би ли пронашли убице Драгољуба Гргуревића. 
Још једна кућа је остала непреконтролисана. Била је то кућа на адреси Дунавска број 45. Кад је полиција пришла кући, преко радио станице стиже им наређење од шефа београдске полиције да обуставе претрагу. Лакнуло је полицајцима кад су чули наредбу, јер нема тог полицајца који није чуо за Црног Медведа и његове акције на Космету. 
* * *
Агент специјалне полиције, Миладин Вишњић, који је важио за способног полицајца, али није био омиљен међу колегама због његовог става да до циља долази не бирајући средства. Немали број колега је откуцао који су имали контакт са комунистима. Врхунац свега је био његов приступ Југословенском народном покрету Збор, националистички и монархистички покрет, којима су комунисти били највећи противници.
Под окриљем мрака, охрабрен безбедним прескоком ограде, лагано, повијен ка земљи пробијао се двориштем од стабла до стабла, скривајући се у засенку. Пред очима му слика где сви полицајци постројени, а министар унутрашњих дела му уручује указ за унапређење у чин капетана полиције и орден приде.
И у кућу је ушао без икаквих проблема, чак можда лакше него што је прошао кроз двориште. Одједном му се придрема, спусти се поред зида и никад се више није пробудио. Пред зору, са београдске стране исплови чамац са два веслача. Кад су пришли средини Дунава, зауставише чамац, да би заједнички ухватили џак и преко странице га пребацили у хладну воду да би убрзо нестао у таласима реке.
* * *
Време, које су провели скривени у кући, искористили су за причу о тренутној ситуацији у свету, новитети у послу обавештајца. Причу је углавном водио Стен Јуниор.
„Техника шпијунирања“, причао им Стен, „У последње две године, је унапређена до те мере да оно што је некад препоручивано да се користи, сад вас засигурно може одвести у смрт. Техника је узнапредовала, шифре и методе да се очувају, главни су хит у овом послу. Не смете ништа записивати, контакти са везом спроводити на сигурним местима уз уговорену јавку. Криптографија и невидљиво мастило представљају методе рада којима се служе све обавештајне службе. Ко ће кога и на који начин преварити како би дошли до правовремених и тачних информација - то је циљ правог шпијуна.“
Нетремице су га слушали Михаило и Петар. „Господо, пред нама су тешка времена. Троглава змија под именом Трећи рајх или Нацистичка Немачка, надвила се над слободарским светом. Њен вођа, Адолф Хитлер замислио је да створи нови свет којим ће владати једна раса, једна нација - Немачка. Генерална проба, вероватно сте чули, био је грађански рат у Шпанији“, износио им податке у које је било тешко поверовати. „Питање је дана када ће простор Југославије преплавити обавештајне службе из целог света. Биби, ваш Марко је упао у друштво комуниста, који их необучене пуштају улицу где их сачекују ови назови агенти, препредени и злокобни, трпају их у Главњачу, па их тамо користе као џак за бокс, туку их дан и ноћ“, застаде за трен погледавши у Михаила, погледа у Мирка, који је увелико спавао. “Марко се упустио у нешто веома опасно. Око њега ће се ускоро отимати обавештајне службе. Мали поседује нешто што мали број људи на планети има, а о обавештајцима да не говорим - фотографско памћење. Јеси ли Биби, знао то?“
„Да, и ја имам ту способност. Марко само једним погледао песму и већ је говорио наизуст.“
„Види, њега су већ врбовали ови Совјети, из НКВД“, упознао га млади Стен. „Ако ми дозволиш, ја бих га обучио да буде врхунски обавештајац. Шта кажеш?“
„Поразговараћу са њим“, рече му Михаило.
„Него, да се ми вратимо у стварност“, уозбиљи се Стен. „Ваша влада се све више окреће ка Хитлеру и више то не крије. У Хрватској, усташе се увелико припремају за одвајање од Југославије. Развод овог неприродног брака, скупо ће коштати Србију, јер они траже Војводину и Босну и Херцеговину. Ту су и Мађари, Италијани... Нема ко не тражи нешто.“
„Није ваљда дотле дошло?“, пресече га Михаило.
„Да, а биће и горе“, настави Стен. „Имамо план како да их колико - толико успоримо. Широм Југославије отворићемо агенције за продају ваше ракије. У Београду ће бити централа, а експозитуре у Загребу, Љубљани, Сарајеву и Скопљу. Од свих ових набројаних, најинтересантнија ће бити загребачка. Тамо је усташка организација узела на себе да коначно реши хрватско питање. У Сарајеву се увелико прича о присаједињењу хрватској држави. Македонија и њена ВМРО се залажу за припајање Бугарској. На Космету ништа ново. Италијани се увелико спремају да Албанију и све делове Југославије на којима су Албанци већинско становништво, ставе под своју контролу. У целој овој причи Срби ће извући најдебљи крај“, онда цокну језиком најављујући врхунац приче. „Е, видите, на крају увек дође оно најбитније. У улози координатора свих гробара несретне Југославије, појавио се Абвер, обавештајна служба немачког рајха, под командом адмирала Канариса. Абвер има пет одсека или како га они зову, Абтајлунг: Абтајлунг I је шпијунажа у иностранству; Абтајлунг II, задужен за саботажу (Абверова школа Браденбурд); Абтајлунг III је задужен за контрашпијунажу; Абвер IV je легална шпијунажа, то су вам амбасадори, аташеи; Абтајлунг V или како га они још зову Абтајлунг Z, представља централну административну секцију и задужен је да координира рад других секција.“
Било је доста ствари за које је Михаило већ чуо, али не хтеде га прекидати због Петра.
„У целу ову ујдурму умешали су се и Совјети“, настав млади Стен са причом, док га је Михаило посматрао чудећи се толикој сличности са оцем, Стенлијем Сениором. „Увлаче у своју игру српске младиће и девојке, који жељни авантуре, наседају на слаткоречивост совјетских агената. Једно од битних правила, које је увела коминтерна, било је да све чланице своје обавештајне кадрове предају совјетској обавештајној служби и НКВД, након чега ти прекидају комуникацију са матичном кућом. Од овог правила су се оградили југословенски комунисти.“
Како се ово дешавало у подземном делу куће у који се улазило по посебном одобрењу, док је Стен причао, Михаилу се учини да је у ходнику чуо глас оног што се представљао као Луцифер. Како није добро разазнао тај глас, подиже руку како би на час зауставио Стенлија, да мало боље чује тај глас. Кад га мало боље чу, устаде и крену у ходник где затече тог како разговара са једним оперативцем распитујући се како је настрадао Миладин Вишњић, на шта га они упутише на Стенлија. Очекујући да се тај појави на вратима, Михаило се спреми да га издевета. Међутим, тај се не појави.
Вративши се мислима на просторију, Стенли настави са причом кад му Михаило рече да је погрешио. „То је што се тиче Немаца и Совјета. Вашу, југословенску, ћемо прескочити, с обзиром да је познајете, једноставно да не губимо време. Него, сада ћемо да направимо нашу обавештајну организацију. За седиште мале београдске централе узећемо вашу канцеларију за продају ракије. Обавештајни центри по бановинама, а из њих ће се гранати ћелије са сарадницима. Сараднике након две акције отпустити. Служба неће имати печат и деловодник. Систем шифровања ће бити заснован на Православном календару. Почетак рада је 1. децембра 1938. године.
„Реци ми како функционише шифровање засновано на православном календару?“, упита Петар.
„То ћу ти ја објаснити“, рече Михаило.
„Момци, ево вам кључеви од канцеларије и шифра за сеф, мада сам сигуран да вам не треба.“
„Ха-ха-ха-ха“, сви се насмејаше.
 
IV
Тек седми дан добише дојаву да могу изаћи из скровишта, чему се Мирко највише обрадовао. Возећи се аутомобилом ка Трнову, Михаило и Мирко су ћутали и уживали у природи. На улазу у село седам дана су их чекали Милутин и Марко. Тодор и Драган су обили прагове по кућама у околним селима, тражећи их. Изгубили су сваку наду да ће их пронаћи живе јер један човек им рече, пошто је видео ко је ухапсио једног од близанаца, да ће бити тешко живи да се врате.
„Не знаш ти, пријатељу који су то гадови. Рођеног брата би продали за државну конзерву пасуља“, сав у лицу има објашњавао тај. „Такав им сој.“
Не рече им само тај човек о тим, беше ту још њих. Сви, сем Тодора, говорили су да они нису живи. Наставио је дању да ради, а ноћу је ишао по околним планинама, тражећи их. 
Свима лакну кад угледаше аутомобил на капији. Истрчали сви да их дочекају, али највише су се обрадовали дечаци, један другом. Милутин био мало крупнији, па их скопао рукама, грлио их док су скакутали у круг, као да играју коло.
„Вратио се бата, вратио се бата“, певали су.
„А Петар, шта је с њим?“, Драган ће.
„Петар остаде у Београду да среди централу“, рече му Михаило. „Би л` отишао до Београда да му помогнеш?“ 
„Може, бата Мило. Баш сам се нешто ужелео Београда.“
„Него, бата Мило, дођи де овамо“, стаде Тодор на ћошак куће, гледајући ка шљивику. „Видиш ли оног?“
„Којег?“, упита га Михаило.
„Онај црнопути, са гргуравом косом, видиш га?“
„Аха, ја. Шта с њим? У осталом, одакле он овде?“, упита га Михаило.
„Пре два дана дошао. Чуо, каже, да код газда Михаила има посла“, рече му Тодор..
„Аха. Нека, оставите га мени. Децу и Станију држите на оку“, рече Михаило. 
„Бата Мило, да одгодим пут, шта велиш?“, упита га Драган.
„Ма јок, радићемо све по плану. Ја ћу овог на око“, умири их Михаило. „Него, хајде да сиђемо до радника да видим каква је шљива.“
Силазили су полагано кроз шљивик задржавајући се сваки пут по минут, два код сваког стабла, проверавајући слаткоћу шљиве. Кад год би загризао шљиву, Михаило је испод ока гледа новајлију. Нешто му говорило да тај није случајно овде. У неке, Михаило, поздрављајући се са радницима, угледа новајлију како фиксира близанце, час једног, па другог, као да се пита који је од њих двојице онај којег тражи. У неке Мирко се приближи Михаилу, шапнувши му нешто. 
„Јеси сигуран?“, упита га Михаило.
„Чича Мило, тебе ми“, потврди му Мирко. 
„О чему се ради, бата Мило?“, упита Тодор.
„Онај нови је агент специјалне полиције. Мирко га познао са ислеђивања“, рече му Михаило. „Али немојте ништа предузимати“, замисли се Михаило, али за кратко. „Овако ћемо: вас тројица, кад се смркне реците да ћете спавати на сенику. Где овај спава, Толе?“ 
„На чардаку.“
„Одлично. Идемо до куће, да се договоримо о свему“, рече Михаило.
Тек што поноћ прође, Михаило обучен у црно, спусти се кроз прозор куће да би одмах кренуо ка сенику, при томе бирајући мрачне делове пута. Таман кад је стигао до тамо, из мрака изађе нека особа и стаде се пењати уз мердевине ка сенику. Михаило за њим, само у чарапама, пазећи да не нагази суву гранчицу или да не зашкрипи пречага на мердевинама, или пак даска на поду сеника. Онај испред њега је ходао опуштено, као да је у своме. Михаило лагано извуче каму из кожне футроле испод пазуха и даље се крећући опрезно.
* * *
Други дан је прошао од како је нестао Миладин Вишњић, перспективни полицајац. На колегијуму управника Главњаче водила се жустра расправа да ли је могуће да је полиција толико неспособна да не може да се реши тих плаћеника.
„Код нас је проблем што свако ради на своју руку“, поче причу стари полицајац Радивоје. „Нико неће да послуша старије, све они знају.“
„Добро, Радивоје, шта предлажеш?“, упита га Мишић. 
„Мој нећак је тренутно у Немачкој на студијама, Прошао је обуку за специјалне јединице у Италији. Мали је способан само тако.“
„У реду, доведи га“, сложи се Мишић.
* * *
Михаило се приближавао овоме, миц по миц.
Не лези враже, Михаило није знао да има посла са најбољим егзекутором господина Мишића, управника Главњаче. Био је довољан само мали искорак у страну да Михаило пролети поред овог који га закачи ножем по слабини. Заболи Михаила, у како би вриснуо, али стисну зубе и настави да се бори. Касно је Михаило схватио да има посла са професионалцем. Брзо се окрену, таман толико да нападач пролети поред њега што Михаило искористи да му и он зада ударац у слабину. Опипа рану тај, па кад осети крв на шаци, зарежа бацивши се на Михаила, који покуша да се стукне, али закачи десном ногом балу сламе те се затетура и паде на леђа да би овај одмах скочио на њега. Да се није на време побочке окренуо, Михаило би гарант већ био покојни. Котрљао се два, три пута како би се одвојио од нападача, што му и успе. Придигао се одмах, заузевши став за борбу. Нападач журним кораком крену на Михаила, направи варку као да ће у лево, изви се и удари га десном ногом у слабину, али сад је он потценио Михаила који га ухвати за ногу те је нагло уврну да би се следећег трена чуло крцкање костију.
„Сад си мој“, повика Михаило. 
Притрча нападачу који се једва задржавао, скачући на здравој нози све више се приближавајући рупи на поду кроз који се пролазило на сеник. Како није пазио куда се креће, нападач пропаде на земљу зајаукавши. Михаил приђе отвору угледавши га где се набио на шиљак који је држао странице запрежних кола.
Тек кад је сишао са сеника осети бол са десне стране, у пределу слабине. Помери се ка виделу помери кошуљу угледавши велику рану из којег је ишла крв. Знајући да после ове борбе, неће моћи привирити у ваљевску болницу, оде у кућу где је имао приручну амбуланту. Испред себе, на сто, постави алкохол, иглу и хируршки конац. Прво што уради узе добар гутљај ракије, загризе каиш, па спра алкохолом рану. Умало се није онесвестио од бола. Напи се још два пута ракије и кад осети да је утрнуо, уши рану. Завојем, на крају, добро утегну рану.
Тело нападача је спаковао у џак, а онда га смести на коња. Узе ашов и лопату и крену ка Иверку. До зоре је био у кревету, понашајући се као да се ништа није десило. Ујутру, кад га Мирко погледао, Михаило само климну главом, дајући му до знања да је све готово. 
 
V
Канцеларија у Београду је прорадила како је и планирано, 1. децембра 1938. године. Унутрашњост канцеларије је у потпуности одговарала намени, промоција и продаја ракије шљивовице, произведена на имању браће Тешић. Да би све изгледало уверљивије, Михаило је платио рекламу на Радио Београду уплати рекламу која се емитовала три пута дневно, једном у 10.00, други пут у 14.00 и трећи пут у 18.00 часова.
Отварању канцеларије присуствовао је крем града Београда, што господа - што даме, љубитељи добре капљице. Било је ту и кафеџија, власника елитних ресторана.
Иако је радно време канцеларије давно истекло, због великог интересовања, продужити су рад до и после поноћи. Кад су испратили последњег госта, обрадоваше се да ће коначно отићи на починак. „Бата Мило, данас смо продали ракије за наредне три године“, рече Драган. 
„Да, имаћемо добру зараду. Само да буде мир“, замишљен беше Михаило. Таман да им каже да крену на одмор, кад се огласи звоно на улазним вратима, најављујући још једног госта. Био је то господин у оделу, са краватом, на глави полуцилиндар, а у руци је држао штап.
„Добро вече“, обрати се тај Михаилу. „Ујак ми рече да се овде продаје ракија боља од шкотског вискија.“
„Ваш ујак је у праву. Шкотски виски је добар, али наша ракија је боља“, одговори Михаило.
„Да ли би могао да је пробам пре него купим целу вашу једногодишњу производњу?“, упита тај.
„Може, под једним условом. Да ли сте понели вашу чашицу?“, упита га Михаило.
„Нигде не идем без ње“, рече гост, завршивши упоређивање јавке.
„Изволите седите, господине Иван“, обрати му се Михаило након успешног легитимисања. „Ово су моји помоћници, Петар и Драган.“
„Могу Вам рећи, Биби, да нисте претерали у реклами“, похвали им производ. „Одлична је.“
Иако је слаткоречив био тај Иван, сва тројица су га држали на дистанци, Михаило поготово. Кад год би кренуо у акцију, сетио би се савета војводе Танкосића „никоме не веруј“, зато га Михаило гледао нетремице испод ока, схвативши да Иван нешто смера и да ће то ускоро изнети. Кад је чуо о чему се ради, не би му баш драго.
„Биби, идем од Стена. У селу се појавио агент. Обилази око куће и вреба Гемини. Стен те очекује рано ујутро да се договорите како да решите проблем.“
„Добро. Хвала ти, али реци…нека ја ћу му рећи.“
Поред ограде британске амбасаде више је бауљао него што је ходао неки пијанац, повремено се наслањајући на камени део ограде како би успоставио равнотежу. Ишао је и певао неку песму
„Мене…оп-оп-оп мала…мене цура моли…оп-оп-оп…“ 
Пијанац се придржавао уз ограду, спотичући се, приђе до улазне капије иза које је стајао британски полицајац у униформи.
„Слушај буразеру, ви Инглижи сте…аух, добра ракија, ви сте …“, пође да падне па се на време прихвати ограде. „Ви сте јебиветри. Ха-ха-ха…“
То изговори, па се окрете као да ће да настави даље, али се врати ка капији.
„Хеј, кс-кс-кс, дођи де овамо“. позва га пијанац кажипрстом. „Знаш ли ти цајац ко сам ја?“, сачека тренутак да би му полицајац одговорио. „Наравно…оп-оп…да не знаш.“
„Ко је то тамо?“, појави се Стен из мрака. „Уклоните се да не применим силу.“
„Е тебе, баш тебе чекам“, пијанац га изазивао. 
Стен отвори капију, погледа ка оближњем парку где у сенци кестена угледа мушкарца где помно посматра шта се дешава. И даље мислећи да је тај све сем пријатеља, Стен га ухвати за руку како би га удаљио од капије. Међутим, пијанац га ухвати за зглоб руке којом га држао, тако да се Стен нађе на плочнику испред капије. Полицајац дуну у пиштаљку тако да се у року од пола минуте ту створише тројица грдосија који брзо обуздаше пијанца.
„Чиф, шта ћемо с њим?“, упита један.
„Унесите га у зграду. Да ја видим чији је он“, рече Стен јер је у последње време добијао дојаве да се причува. 
 Само што су га унели у хол амбасаде, пијанац скочи на ноге отресавши прашину са одела.
„Е, народе, добро смо ово урадили“, и даље се не представљајући.
Стен га погледа забезекнуто не верујући да тај човек може овако нешто да изведе, да га чак и он који га познаје у душу, није препознао.
„Па то си ти, Биби?“, стаде да се смеје. „Ваша екселенцијо, то је наш Биби“, умири амбасадора.
Михаило се укипи кад чу њену екселенцију. „Зато и јесте најбољи кад га ни његови пријатељи нису препознали. Добро си нам дошао. Стен поведи Бибиа у конференцијску салу.“
Озбиљност ситуације, Михаило је схватио када је угледао ко је све ту присутан и да се нешто озбиљно спрема.
„Господо, поздравите Бибија“, обрати им се амбасадор. „Биби, пре него што почнемо брифинг, ваши у селу су безбедни. Послали смо наш одред специјалаца.“
„Колико њих?“, упита Михаило.
„Десет их је. Да се не би демаскирали, радиће што и ваши људи“, заврши амбасадор. „Стен, изволите.“
„Господо, дошли смо до сазнања да ће кроз Југославију проћи „НН“ лице, који заузима високу функцију у Вермахту. Долази Оријент експресом из Минхена. НН лице нам није битно, колико дипломатска торба у којој се, како смо сазнали, налазе планови Блиц напада на поједине европске земље. У чему је проблем, питате се. Већина вас сматра да једноставно треба да ући у воз и узети торбу.“
 
VI
Оријент експрес је лагано улазио у станицу, последњу на дестинацији Париз - Истанбула. Путници, уморни од дугог путовања, начичкали се у ходнику са пртљагом у руци, једва чекајући да кондуктер објави да су стигли у Истанбул. Било је ту и нервозних, који од досаде нису знали шта ће са собом, цупкају у месту, гурају ове испред себе, свађају се без потребе, стварајући још већу нервозу. На крају ходника се чу да неко доби шамар, направи се гужва, дохватише се нека двојица за гушу…
* * *
Београдска железничка станица је од ране зоре па све до поноћи била пуна народа свакојаке феле: путника, сецикеса, коцкара, превараната, јефтиних продавачица љубави. На станици никад није било досадно. Сваки час би неко ухватио неког џепароша и ето туче у којој су углавном лопови извлачили дебљи крај. Полицајац и пиштаљка су били стални реквизит како на београдским улицама, тако и на железничкој станици.
„Драги, у првом коферу ти је пиџама и ноћна тоалета“, цвркутала је једна госпођа Станковић свом мужу док га испраћала на пут.
„Извините“, обрати се господин Станковић шефу станице. „Оријент експрес, је л` стиже на време?“
„Касни петнаестак минута“, одговори му шеф. „Код Винковаца исклизнуо вагон, па због тога касни.“
„Је л` има повређених?“, зацвркута госпођа Станковић.
„Срећом, нема“, рече шеф станице, померивши се на време у страну чиме је избегао пад са платформе на железничке шине кад поред њега протрчаше тројица полицајаца јурећи за лоповом.
„Оријент експрес, из Париза за Истанбул долази за на трећи колосек“, чу се глас спикерке на разгласу.
„Хајд, мили, срећан ти пут. Јави се кад стигнеш“, цвркутала је госпођа.
На трећи колосек, како најави спикерка, прва дође локомотива, најављујући сву раскош која је са собом носила ова чувена композиција. Из вагона на платформу први изађоше униформисани ливреји, обучени у уредне светлоплаве униформе оивичене златножутим ивицама на оделу, носише капе исте боје.
Господин Станковић, трговачки путник по професији, крену ка свом вагону, пробијајући се кроз масу народа који дођоше да се диве госпоштини, која је ишла уз овакав воз.
„Купе шест“, чу ливреја, који му дискретно дошапну док се степеницама пењао у вагон, придржавајући се за сјајне рукохвате. Станковић му климну главом, дајући му до знања да је разумео. 
У вагон испред овог, у који је ушао господин Станковић, покушавао је да уђе млади господин, кржљав и висок, натоварен лењирима, телескопима и које чиме још не. Таман се некако средио и крену да уђе у вагон, са њега слетеше све ствари. Колико год је све то за некога деловало фрустрирајуће, младић је стрпљиво скупљао ствари око себе, додајући карту кондуктеру. 
„Господине“, обрати му се кондуктер. „Ви нисте у овом вагону.“
„А?“
„Онај вагон је Ваш“, показа му вагон у који је мало пре ушао господин Станковић.
„А-а-а“, зину младић, а кондуктер му стави карту међу зубе да би је он загризао и кренуо ка свом вагону. 
„Јеји оте сетиште тванес?“, упита младић, не вадећи карту из уста.
„Молим?“, упита га једна госпођа која је седела с леве стране, одмах уз врата.
Младић тад примени резервну варијанту. Принесе главу госпођи како би му извадила карту из уста, на шта она рече. „Фуј!“
Младић се окрете десно ка господину Станковићу, климајући главом да му он извади карту из уста, што он и учини.
„Хвала Вам, господине. Је л` овде седиште дванаест?“, коначно успе да пита.
„Јесте“, рече му Станковић, показавши му место преко пута једног средовечног господина, плаве, уредно подшишане косе, чврсте вилице и широких рамена. Након што спакова ствари на пртљажник, удобно се смести на своје седиште.
* * *
Пет дана пре најављеног пропутовања кроз Југославију, у централу МИ6 стигла је информација да је немачки агент склон младим особама истог пола. Информација је под ознаком ХИТНО прослеђена у Београд. 
Михаило, Петар и Драган, добише два дана да пронађу особу која је експерт у обијању сефова, а уједно да је склон мушкарцима. Обазриво прионуше на посао њих тројица како би што пре пронашли овакву особу. Узалуд су обилазили београдске кафане, јавне куће и везе у полицији, али такву особу не нађоше. Пролазећи поред кафане Златно буренце, Драган, уморан и жедан сврати да попије једно пиво. И као што то увек бива, кад изгубиш сваку наду да нећеш наћи то што тражиш, то се ненадано појави у необичном облику.
„Момак!“, позва Драган конобара. „Криглу пива“, рече му кад приђе.
Два реда столова од Драгана, седео је жандарм закрвављених очију од неспавања и од силног алкохола. Чувши познат глас давно изгубљеног земљака, жандарм, трештен пијан поче да извлачи ноге испод стола, да би придржавајући се за столице, на једвите јаде дошао до Драгана.
„Земљак, је л` слободно?“, упита Драгана, којем тренутно ни на крај памети није падало да се забавља са пијаним жандаром. „Шта је сељо, не познајеш земљака, а?“
Драган га погледа невољно. Иако му глас би познат, лика није могао да се сети. „Средоје Ћатић из Вучитрна“, подсети га.
„Како да те не знам, земљаче? Конобар, дај шта пије овај човек“, обрадова се Драган земљаку којег није видео има томе десет година, ако не и више. „Седи ту.“
Кроз причу, један другом се поверише чиме се ко бави. Драган, посегнувши за последњи адут, повери се Средоју да му неко киднаповао пријатеља, којег ето, тражи десет дана.
„Како се зове тај?“, упита га Средоје. 
„Петар Симић, али познатији је као Брзопрсти Пеца“, рече му Драган.
Средоје спустио главу ка поду, а испод ока мерка Драгана. Иако пијан, нешто му говорило да овде нису чиста посла. Драган, осетивши да се Средоје ломи као младица, довикну конобару да донесе флашу те ракије што је овај пије. Кад жандарм чу да је наручена флаша његове омиљене ракије „Два брата“, да је у том моменту требао да изда државу, урадио би то а да ни трепнуо не би.
„Шта оно велиш, ко ти нестао?“, упита га Средоје.
„Ма нема везе, појавиће се он већ“, поче да се фемка Драган.
„Слушај земљак. Ако тражиш тог Брзопрстог, тај ти је синоћ смештен у Главњачу и колико сам чуо, вечерас ће га стрељати“, исприча му пијани жандар.
Драган, не часећи часа, рече конобару да му донесе још једну флашу, плати све то и трком оде у базу.
Навече, Михаило у униформи капетана краљевске морнарице Велике Британије, а по наређењу министра унутрашњих дела, ишчупа Брзопрстог Пецу из Главњаче.
Више од пола Београда је познавало овог младића који је због своје склоности ка мушкарцима добио разне надимке: сека Перса, женски Петко - мушки запетљанко, женски Петко - царева девојка. Било је ту још разноразних надимака који су описивали његову склоност и ко зна још . Међутим, у лоповским круговима је био познатији по имену Брзопрсти Пеца, који је, поред тога што је био експерт за обијање сефова, уз то је био и најбржи обијач. На том мајсторлуку му позавидео и Михаило Петровић, мајстор међу шпијунима.
* * *
Иако беше зима, Истанбул, највећи град у Турској, сијао је пуним сјајем. Оријент експрес лагано је улазио на перон два, како је најавила спикерка. Станковић беше опијен сликом рађања новог дана у граду на Босфору, где се сунце својим зрацима поигравало са таласима Црног мора, да би онда као немирно дерле одскакутало ка граду улепшавајући му кишом тек окупане улице и кровове.
Господину Станковићу ово беше први сусрет са Истанбулом, прелепим градом на Босфору, али како је дошао другим послом, уживање остави за други пут. Силазећи из вагона, осмотри станицу приметивши да су Немац и Брзопрсти били на излазу са станице. Како их не би изгубио из видокруга, пружи корак како би уловио неки од фијакера којим ће се превести до хотела Пера Палас хотел. У наредна четири дана, овај град ће бити стециште трговаца из целог света који ће присуствовати великој изложби ручно рађених тепиха. Тако је и Михаило, маскиран у баснословно богатог трговца, обилазио штандове са теписима, бирајући најбоље и најскупље. Ценкао се до бесвести, уживајући у томе. Турски трговци таман помисле да су га сломили, он се окрене, рекавши да је роба лоша показујући једва видљиву грешку, чиме их је доводио до лудила. 
За ручком је седео два стола иза Немачког агента и Брзопрстог, који су заљубљено цвркутали један другог додирујући рукама. Михаило, схвативши да мора брзо делати, иначе ако ова љубав забразди, од посла неће бити ништа. 
У једном трену, Михаило  ухвати поглед Брзопрстог, који му неприметно климну главом, дајући му до знања да је посао завршен.
У први сумрак Михаило испрати у шетњу двојицу заљубљених мушкараца. Михаило је имао само два минута да одради други део задатка. Већина агената је користила врата за улазак у просторију, а Михаило је то радио кроз прозор или преко терасе. Обучен у црно, са два спрата више од овог где се сместио немачки агент, спустио се на терасу, а са ње уђе у собу. Претражи зидове, прегледа сваку уметничку слику, али сефа није било. Подиже тепих, опет ништа. Погледа иза узглавља кревета и тад га угледа. Остало му је још пола минута. Стаде да врти бројчаник, остао му још један број кад чу шкљоцање кључа у вратима. Брзо се подвуче под кревет. 
„Мало је фалило да будеш ликвидиран“, чу Михаило разговор двојице Немаца. „Онај клинац је био ангажован од Срба и Енглеза да те заведе, а лик, који се налази у овом хотелу, је имао задатак да пресними документа“, причао је један од њих двојице.
Так-так-так, зачу се пиштољ са разбијачем звука, да би тело љубавника Брзопрстог, истог трена пало поред кревета, тик поред Михаила, да би се убрзо зачуло отварање и затварање врата. Михаило, знајући да је Немац имитирао излазак, сачека да се тај удаљи из собе. Михаило је био стрпљивији. Немачки агент је изашао у пола два после поноћи, а Михаило у три, вративши се у собу како је и дошао. 
Био је разочаран због необављеног посла. Поче се паковати како би се јутарњим Оријент експресом вратио у Београд. Тек што убаци последњу , зачу се куцање на вратима.
„Ко је?“, упита Михаило извукавши пиштољ испод пазуха.
„Доручак“, рече тај испред врата.
„Уђи, врата су откључана“, рече му Михаило сакривши се иза врата.
Знајући да доручак није наручио, Михаило приђе конобару ставивши му цев пиштоља на потиљак. „Ко ти је поручио доручак за мене?“
„Онај млади господин из собе број 15“, одговори конобар.
„Шта се налази унутра?“, опет ће Михаило.
„Свежа кифла, ровито јаје и коверта“, одговори конобар.
„Добро, а сад се губи“, рече му Михаило.
Кад се конобар удаљи из собе, Михаило отвори коверту из које испаде кључ, а кад завири у унутрашњи део коверте угледа и писмо.
Друже, 
Ја услуге не заборављам. У сефу железничке станице налази се материјал.
П.С. Поздрави ми Београд.
Брзопрсти.
Након пола сата, маскиран у Турчина, Михаило стиже до британске амбасаде. На пријавници, након што стражару показа легитимацију британског официра, затражи да га споје са господином Робертом.
„Ко је тражио Роберта?“, упита младић у цивилу.
„Ја. Дошао сам да му пренесем поруку од газде Мурата“, поче да прича Михаило договорену јавку. „Тепих ручно рађен, са 18 хиљада чворова налази у радњи на обали Босфора.“
„Жао ми је, али тај Ваш тепих није нико наручио. Хапси га!“, викну тај младић.
„Полијте га хладном водом“, још је био ошамућен кад то чу кроз маглу.
Контакт са хладном водом га начисто поврати у стварност. Отвори очи, забљесну га јака светлост. Једино што је видео биле су сенке петорице мушкараца.
„Ко си?“, упита га сенка која је седела за столом.
„Сретен Станковић, трговац теписима из Југославије“, одговори му Михаило, који беше окачен за ноге.
„Скините му кошуљу. За сваки следећи нетачан одговор добићете пет удараца корбачем у леђа“, упозори га испитивач.
Био је то Михаилов први сусрет са Абвером.
„Пази, понављам питање. Ко си?“
„Сретен Станковић, трговац теписима из Југославије“, опет исто одговори.
Следила су пет удараца корбачем. Михаило је ћутао.
„Проширујем питање. За нетачан одговор десет удараца корбачем. Ко си и ко те послао овамо?“, опет се јави она сенка за столом. 
„Сретен Станковић, трговац теписима из Југославије“, опет исто одговори.
Истрпео је и тих десет удараца.
„Пази сад. За сваки следећи нетачан одговор ишчупаћемо ти нокат на руци. Ко си и ко те послао овамо?“, упита сенка.
Михаило је ћутао. 
Приђе му један са клештима специјално направљеним за чупање ноктију. Онај што га кажњавао корбачем, ухватио га за кажипрст десне руке, чврсто га држећи док му је онај клештима кидао нокат. Како су му руке биле везане на леђима једино што је осетио. Поред бола у прсту осетио је да му се крв слива на под.
„Ко си и ко те послао овамо?“, упита сенка.
Михаило је ћутао.
Ишчупали су му нокат на кажипрсту леве руке. 
Михаило је опет ћутао и поред јаких болова. 
„Ко га издао, питао се пребирајући по глави. Само су амбасадор и Стен знали где иде и по ком задатку. За Стена би руку у ватру ставио. Али опет…
„Направићемо кратку паузу“, рече тај што га испитивао.
Михаило напипа лисице на рукама. Погледа ка плафону. И на ногама су биле лисице. Лисице су му биле специјалност. У малом џепу од панталона, имао је парче жице. Стисну зубе док је вадио жичицу. Умало се једном није онесвестио додирнувши жичицу раном на прстима. Након што се ослободио, осмотри просторију. Било је то нека смрдљива просторија. Како није било прозора, претпостави да је то неки подрум. Крену опрезно ка вратима. Провири из просторије. На два-три корака од врата, у ходнику, стајао је један од чувара. Како је био бос, приђе му иза леђа, ухвати га за главу и једним кратким трзајем поломи му вратни пршљен. Истрчао је напоље. Погледа околину. Била је то, по његовој процени нека напуштена зграда око које је била чистина у пречнику од петсто метара, а после је била шума.
„Којим путем кренути?, питао се. Могао се налазити било где кад није знао колико дуго је био у несвести. Тако размишљајући зачу гласове из зграде.
„Шефе, овај је побегао. Убио је Ханса!“
„Трк за њим.“
Док су се ови снашли, Михаило је већ био у шуми. Трчао је без застајкивања, знајући да ће га убити пре но што му дозволе да побегне. Трчао је осећајући да му недостаје снага. Један од нападача му је био све ближи. Михаило поче све спорије да трчи и кад је овај био на пола метра од њега, пружи руку да га ухвати за раме. Михаило се саге избегавши га, ухвати га за зглоб десне руке, изви му је и следеће се чуло „кврц“. Нападач се опет није предавао. Устаде са земље, па са оном здравом руком крену ка Михаилу, који га и овај пут дочека спреман. Ухвати га за зглоб здраве руке, повуче га ка себи да тај изгуби равнотежу те полети главом ка Михаилу који га дочека са лактом да би му тиме поломио јагодичну кост. Михаило се измаче се у страну, нападач паде на земљу, да би се потом бацио на њега поломивши му вратни пршљен. Погледа око себе. Никога више није било. Настави даље кроз шуму. Док се удаљавао, скривен иза дрвета, погледом га пратио онај што га ислеђивао.
„Јак је као бик. Штета што не сачека да га врбујем за Абвер“, шапутао је себи у недра иследник док је пиштољем нишанио ка Михаилу.
Испали метак ка њему, али га омаши. Нанишани опет, али Михаила тамо више није било. Мислећи да га погодио, окрену се да крене натраг, али га заустави Михаило, који се ниоткуд створио испред њега. Следеће што је шеф Абвера за Блиски Исток осетио, беше чврст стисак Михаилове шаке око његовог гркљана. Све се завршило у трену када је Михаило једним брзим покретом ишчупао гркљан иследнику који је успео само једном да зевне покушавајући да дође до ваздуха, а онда се стровали на земљу широм отворених очију.
 
ГЛАВА СЕДМА
I
Пристаниште на десној обали Саве, испод Калемегдана, увек је било стециште којекаквог народа из Мачве, Срема, Бачке; путника и ситних трговаца; сецикеса; шверцера и полицајаца у униформи и у цивилу. Једни чекају да се пребаце до Шапца, други до Новог Сада. Сасвим трећи чекају да пристане брод из румунске луке Сулина, на Црном мору, не би ли нашли неког јефтиног Румуна за рад на њиви.
Петар и Драган, након што паркираше аутомобил, упутише се ка пристанишној згради да се информишу кад ће пристати брод из Румуније.
„Господине“, обрати се Петар шефу пристаништа. „Брод из Сулине, стиже ли на време?“
„Касни два сата“, одговори му шеф.
„Ау. Је л` то било невреме?“, опет га упита Драган.
„Румунима се преврнуо танкер“, рече шеф.
Како је била велика жега, њих двојица се из пристанишне зграде преместише у у кафану, не би ли уз хладно пиво прекратили време до доласка брода. Једва нађоше место поред ограде, одакле су имали добар поглед на пристаниште. У неке, чуше разговор двојице, за које је Петар после рекао да су агенти специјалне полиције.
„Знаш ли како тај изгледа?“, упита један.
„Крупан, црне косе. Како ми рече Радоје, одазива се на Црни Медвед. Енглези га зову Биби“, објасни му други.
„Биби?“, беше нејасно оном првом.
„Црни Медвед се на енглеском каже блак беар“, обасни му опет онај други.
„Шта ли је тај урадио кад је толико тражен?“, упита онај први.
„Боље питај шта није урадио.“
Драган и Петар су се само згледали, схвативши да пристаниште ври од шпијуна, полицајаца и ловаца на Михаилову главу. Испише на брзину пиво, па полако изађоше из кафане да не би изазвали сумњу. Изашавши напоље, почеше се договарати како да Михаила изведу одавде, а да га ови не примете. 
„Ништа, Драгане, овако ћемо“, поче Петар да износи план. „У једну руку пиштољ, а у другу бомбу, па ком обојци, а ком опанци.“
У неке чуше да неко викну да иде брод. И стварно. У даљини угледаше брод, који се лагано приближавао пристаништу, повремено се оглашавајући писком.
Петар и Драган стадоше са стране, изабравши скровито место, одакле су имали добар поглед ка мосту којим су се спуштали путници. Био је седми месец откако се Михаилу изгубио сваки траг. У Трнову су га сви оплакали. Милутин и близанци су преврнули сваки камен у Србији, али од Михаила ни трага ни гласа. На крају одусташе од потраге препустивши то Петру и Драгану, јер они, како рече Тодор, искуснији су од њих, а могу се носити и са шпијунима, којих је бивало све више.
Једном недељно, Петар и Драган, чекали су га на савском пристаништу, понедељком и петком на железничкој станици. Како седам месеци, тако и данас. Кад је сишао и последњи путник приђоше лађару.
„Шта је момци, ни данас га нема?“, упита их лађар.
„Нема“, слегнуше раменима и кренуше ка аутомобилу.
„Драгане, шта да радимо?“, упита га Петар кад се сместише у аутомобил.
„Ништа, у понедељак ћемо на железничку, па опет овде…“, не доврши Драган реченицу, јер га прекиде познати глас.
„Вози у британску амбасаду“, зачу се глас на задњем седишту. „И без еуфорије.“
„Бата Мило“, загрцну се Драган од среће. „Јесам ли ти рекао да је жив?“
„Где рече да идемо?“, упита га Драган.
„Код Стена, у амбасаду“, понови Михаило.
„Боље ти је да не идемо тамо“, рече Петар.
„Зашто?“, упита их Михаило.
„Пре два месеца млади Стен је настрадао у саобраћајној несрећи“, саопшти му Драган. „Веле да су му отказале кочнице.“ 
„Ма, Мило, убили га његови“, појасни му Петар. „Превише се везао са Србима. Тако се причало.“
„Ко га наследио?“, упита Михаило, схвативши да фамилија Стенли више не постоји. „Добро, момци, возите ме кући. Ужелео сам се дечака.“
До села више није изговорио ни реч. 
На улазу у Трново, из правца Ваљева, прођоше поред тројице непознатих, за које му Петар рече да су плаћеници. На сваких двадесет до тридесет метара, сусретали су по двојицу-тројицу плаћеника. 
„Овако сваки дан и ноћ, на смену“, рече Драган. „Неки дан Толе и нас двојица отишли до њиве да дотерамо сена за стоку, а нека тројица ухватили сна Станију, па је пипкају и претресају. Једва смо их спасили од Тодора. Тукао их је да је све прштало. Побегли су из села да се више нису појављивали. 
„Ха-ха-ха, бата Толе!“, заценио се од смеха Михаило. „И шта кажеш, издеветао их баш добро!?“, би му драго, као да их је он сам тукао.
Петар је намерно возио аутомобил малом брзином да би омогућио шпијунима да осмотре задње седиште. Уђоше у двориште, лагано као и увек, правећи се да га опет нису пронашли. Двориште беше под опсервацијом, и ноћ и дан. Док су седели у аутомобилу још неко време, Михаило има саопшти план.
„Вечерас их нешто више“, констатова Драган.
 „Овако ћемо“, за тренутак ућута, смишљајући план. „Прво кад дођемо кући, изведите ми момке на доксат да их видим. Сву тројицу. О мени ништа не знате, ни где сам ни с киме сам. На сеник, у три после поноћи, Тодор да ми изнесите моју опрему. Толико.“
Након што паркираше аутомобил, њих двојица уђоше у Тодорову кућу где су их сви чекали не би ли чули охрабрујуће вести. 
„И?“, упита Тодор.
„Жив је.“
„Где је?“, скочише близанци.
„Близу“, рече Драган да би им препречио пут. „Ако хоћете да га убијете, само изволите“, неумољив беше Драган, чак би решен да удари некога. „Изаћи ћете један по један, пет минута размака између излазака.“
„Где је?“, скоро љутито упита Марко.
„Да је хтео да знате где је, он би вам се сам показао“, рече Петар. „Момци, у селу је много шпијуна који једва чекају да га се домогну.“
На крају су једва послушали Драгана и Петра. Михаило се придиже на лактове како би их видео, срећан што су израсли у праве људе. Враћајући се кући, док су се возили од Београда, Драган му исприча да је Марко успешан студент на Правном, а да Мирко има девојку, Ваљевчанка. 
„Нека, нека“, тешио се Михаило. „Само још ово да урадим, па свадбу да спремам. Велиш Петре, девојка је из сиромашне, али поштене фамилије. Од којих је и како се зове?“
„Радмила, из поштене куће Секулића је“, рече му Драган потанко.
„Драгољуб Секулић. Знам јој оца. Био у првом пуку, у Комбинованој дивизији. Добро и поштено чељаде“, рече Петар, препричавајући оно што је већ чуо.
У наредних двадесетак минута, Михаило их је све видео. Беху срећни што име се Михаило вратио жив и здрав. Сада је остало да се ратосиљају ових шпијуна.
Вирио је кроз шаторско крило, дивећи се лепоти дворишта, како је све било уредно и чисто, воћке лепо родиле, па се просто пресијавају.
Тек што прође поноћ, Михаило чу да се неко креће око аутомобила. Како је био покривен церадом, није могао видети да ли је пријатељ или непријатељ. Поче пипати испод не би ли нашао неку рупу. Неко ухвати за кваку. Иза њега је ишао још један. Он се премести на другу страну аутомобила покушавајући да отвори врата. Вукли су за браву као суманути. Један од њих извади шрафцигер, те стаде чепркати по брави и металном оклопу аутомобила.
„Стој, тамо!“, продера се Драган глас, опаливши из пушке који се проломи селом.
После овога наступи тишина. Михаило је решио да ноћас мора очистити село од гамади. Превише их се накотило. Једним оком је провирио кроз рупцу на шаторском крилу. Угледа га напред, испред аутомобила. Полако се поче припремати да га заскочи, да му више никад не падне на памет да узнемирава поштене људе. Осмотри опет, никога не беше у близини. Отвори врата лагано, пазећи да при томе случајно не зашкрипео, спусти се тихо на земљу, још једном погледа лево и десно лежећи на стомаку, па кад се уверио да је пут ка чардаку слободан, придиже се и потрча. 
Само што је пришао испод чардака, угледа једног где се мува око аутомобила. Уплаши се да га Тодор неће видети кад се буде спуштао низ басамаке, Михаило из појаса извади нож и крећући се тихо, као мачка, дође иза овог и једним лаганим покретом превуче оштрицом ножа преко врата тога, чије тело само клону. Михаило не дозволи да падне на земљу да не би остао траг крви, већ га упрти на леђа и однесе га сенику. Спусти га на у седећи положај, леђима окренут ка зиду, па се врати ка чардаку, где га Тодор чекао са опремом у рукама. 
„Мило“, звао га Тодор тихо, да је могао и тише би било јер ноћ све чује. „Бата Мило.“
Спусти се рука Тодору на раме, иста она која је мало пре казнила уљеза. Тодор се окрену лагано угледавши лице човека којег сви оплакаше. 
„Добро нам дошао, бата Мило“, загрлише се, рукама стежући један другог.
„Боље те нашао, бата Толе“, обрадова се и Петар њему. „Јеси ми све донео?“
„Онако како си тражио“, рече му Тодор.
„Морам ићи, Толе. Љуби ми сна Стану.“
Обукавши се онако како налаже диверзантско правило, Михаило се докопа Иверка, пењући се ка врху са теретом на леђима. Целу ноћ је чистио село од олоша. Наредног јутра, у каналу поред пута, наспрам Мишића забрана, полиција пронађе шпијуне, поређани један поред другог. Ниједан од њих петорице, колико су их пронашли, није имао нокте на рукама и ногама.
* * *
Абвер централа, сектор за Балкан.
Пети сат прође како Вернер фон Вебер, шеф сектора за Балкан, седи испред канцеларије адмирала Канариса, чекајући да му изрекну казну због траљаво одрађеног посла у ликвидацији Михаила Петровића, познатијег као Црни Медвед.
Било је касно поподне кад из канцеларије изађе капетан Килер, секретар адмирала Канариса.
„Речено ми је да Вам пренесем да се јавите пуковнику Лестеру“, би једино што му рече.
Вернер фон Вебер, био је син Леонарда фон Вебера, војводе од Бреитбурна. Још као дечак волео је да чита шпијунске романе, тако да је пријемом у Абвер за њега био врхунац дечачког сна. Вернер је, као и већина агената тајне немачке службе Абвер, био патриота који је сматрао за срамоту не помоћи Немачкој у одсудној борби, без обзира што је том борбом командовао лудак Адолф Хитлер.
Канцеларија пуковника Лестера, шефа Абтујлунга II, секције за саботаже, била је на супротном крају ходника. 
„Господине пуковниче, овде је мајор Вернер фон Вебер“, најави га секретарица.
„Нека уђе.“
Ушавши у канцеларију, Вернер стаде мирно представљајући се пуковнику.
„Мајор Вернер фон Вебер, господине пуковниче!“
„Седите Вернер“, показа му руком ка столици. „Видим да сте разочарани неуспешно изведеном операцијом Тројански коњ“, покушао га утешити. „Немојте се једити, јер много искуснији обавештајци од Вас су пали на Црном Медведу. Штета што га нисмо на време врбовали да ради за нас, али шта је ту је“, заустави се за трен тражећи нешто на свом столу. „Да, ево га. Црни Медвед је врхунски обучен обавештајац, зато немој да се секираш. До њега ћемо доћи на други начин. Недавно смо ухватили коминтерниног обавештајца који је после краће обраде пристао да ради за нас. Е, видиш, преко њега ћемо доћи до Црног Медведа“, пружи му кутију са цигаретама да се послужи, док му је причао о плановима да се ратосиљају опаког непријатеља.
„Какве везе он има са Црним Медведом?“, упита Вернер
„Син Црног Медведа…“, покуша пуковник да му објасни, али га Вернер опет прекиде. „Само тренутак, молим Вас. Колико је мени познато, Црни Медвед нема децу“, упозори га Вернер.
„У праву си. Нема рођену децу, али он их је одгајио и васпитао. Мирко се посветио селу, оженио се, а Марко је студент права“, објашњавао му пуковник. „Е, тај студент је нама интересантан.“
* * *
Иако су били једнојајчани близанци, Марко и Мирко су били два различита света. Мирко је волео село, породичан, миран живот. Чим је завршио гимназију оженио се са Радмилом Маловић, сиротицом из Ваљева. Свадба беше за памћење. 
Марко је био авантуриста, место га није држало. За њега живот на селу је био робија. Волео је књигу, велики град и комунизам. На првој години правног факултета заљубио се у Јелену Митровић, сиротицу из дома за незбринуту децу у Звечанској. А ни Јелена није остала равнодушна према њему. Беше то љубав на први поглед. Месец дана је трајала њихова идила. Одједном је почела да га избегава правдајући се обавезама око спремања испита, те чувања неке деце.
Једно вече, касно дошавши са факултета, затече Михаила у стану. 
„Колико ти, Марко, трају ти часови?“, упита га Михаило.
„Имамо прво предавања, а после вежбе“, поче да се правда.
„А, да се те вежбе не зову Јелена Митровић, агент Црвеног оркестра?“, стави га пред зид.
„Какав те црни Црвени оркестар снашао, чича Мило?“, љутито га упита Марко.
„Седи ту и слушај шта ћу ти испричати“, рече му Михаило.
* * *
Зима те 1921. године у Београду беше хладна, праћена снегом. Стари Београђани нису запамтили такву зиму у последњих педесет година. На улицу је излазио само онај који је морао. Те зиме, кажу, ни криминала није било, тако да ни полиције не беше напољу.
Радојко Митровић, жандарм пред пензијом, беше дежурни на Бадње вече у полицијској станици на Врачару. Живео је у складном браку са његовом Десанком, али деце немаше. Као и претходних година, Радојко је чекао да прође поноћ како би подгрејао млеко, које му спреми његова Десанка.
И тако, своје деце нису имали, јер како им лекари рекоше, било је до ње. Радојко, иако га она терала да је напусти, не хтеде је оставити. „Е, моја Дејо“, знао јој је говорити. „Тако је ваљда Бог рекао, а и ја какав сам смотан за живот, ко зна на кога бих налетео.“
Нису имали своје деце, али зато комшијска као да су била њихова. Сваког дана, Десанка купујући потрепштине за кућу, редовно је куповала и кесу чоколадних бомбона за децу из комшилука.
И ето, тако и то Бадње вече, тек што велики зидни сат откуца поноћ, Радојко стави на краљицу пећи шерпицу са млеком да се угреје. У неке као да чу да за мјаука неко маче. Ма јок, учинило му се. Али, следећег трена опет чу. „Ма…“ Не издржа да види шта се то чује, па иако је маче, и оно је живо биће. Отвори врата дежуране, па дугачким ходником ка улазним вратима. Отвори их, али ништа не виде. Таман да се врати назад, кад код његових ногу чу дечји плач. Како је имао велики стомак, помери се корак назад и угледа бебу у корпи. Брзо је подиже у наручје, својим великим шакама је заштитнички обујми, па трком у дежурану. 
„Хвала ти Боже на овом дару“, рече Радојко, прекрсти се три пута, стигавши на време да скине шерпицу са рингле у којој се кувало клеко.
„Сад ће дека Раде да нахрани бебу“, рече Радоје.
Међутим, док је хладио млеко, би му чудно што беба ни једном не заплака од како је унео унутра. Приђе корпи у којој је лежала беба плавог лица. Смрзла се, дође Радоју до мозга. Био је искусан стари вук, што се тиче промрзлина. Колико је само спасао ратних другова када су прелазили Проклетије. С поља донесе снега у шакама и стаде трљати бебу по лицу, па како и то не би довољно, раскопча јој бенкицу да би је измасирао груди.
„Хајде, лабуде мој, хајде птићу малени. Живко!“, стаде дозивати помоћника који је одмарао у соби поред дежуране. „О-о-о, Живко! Устај, не пробудио се никад више!“, са сузама у очима, немоћан и љут на себе где ето спаси силне војнике од промрзлина, а ево ову бебицу не може. Али није се предавао стари вук. Доносио је снег па је трљао, па опет трк напоље. У неке, као да ју је сам Бог послао, на вратима се указа његова Десанка, његова Деја, како ју је звао од милоште.
„Ја реко навратила…“, не заврши реченицу угледавши свога Рају где масира бебицу. Притрча и она, па обоје кренуше да је масирају.
„Дејо, ти је масирај док ја позовем хитну“, рече Радоје, па стаде да врти телефонски бројчаник. „Хало, овде дежурни полицијске станице Врачар. Пошаљите дежурну екипу, нашли смо промрзлу бебу.“
И у неке проломи се плач детињи, исто онако кад се родио мали Исус Христ, као и ова бебица 7. јануара 1921. године.
Убрзо се на вратима појавише и лекари, који нису могли чудом да се начуде где су ово двоје честитих старина спасили бебу која је фактички била мртва.
Јелена Митровић, у Звечанској јој дадоше име, а презиме од добротвора. Како беху стари, не дадоше Десанки и Радоју да је усвоје, али њих двоје су је обилазили све док су били живи.
Јелена беше напредно дете, лепа и паметна, у коју се заљуби Сретен Сикирић, домац две године старији од ње. Јелена је њега сматрала за брата, тако је бар ту његову нежност према њој тумачила. Он је и залудео комунизмом и увео је у тајне Совјетске обавештајне службе Црвени оркестар.
„Када је сазнао да се виђаш са Јеленом, побеснео је“, настави Михаило да му прича о Јелени, додавши му лик Сретена Сикирића, студента на трећој години права.
„Да, сад се сећам тог лика“, сети се Марко догодовштине са тим младићем. „Један дан ме пресрео на улици опоменувши ме да се манем Јелене. Чак је и физички насрнуо на мене, али сам га тако треснуо по бради да је само сео на задњицу.“
„Ударио си на опасног лика“, поче Михаило, да му објашњава ко је Сретен Сикирић. „Њега је пре три месеца заврбовао Абвер, како би преко Јелене и тебе дошли до мене.“
 
II
Сервис тајне обавештајне службе при Главном генералштабу војске Краљевине Југославије основан је у мају 1938. године, а за првог шефа постављен је пешадијски мајор Драгољуб Милутиновић. Постојање ове тајне службе било је познато само начелнику генералштаба. 
Одмах по преузимању дужности, Драгољуб Милутиновић, отпочео је да врбује људе, што активне официре, што цивиле за које је знао да су се некад бавили овим послом. За заменика предложио је мајора Драгишу Шљивића, класног друга са Војне академије, а уједно и венчаног кума. Разговарајући о кадровима, Шљивић га упита да ли је чуо за Михаила Петровића.
„Не, а ко је тај?“, упита га Драгољуб.
„А, да ли си чуо за Црног Медведа?“, покуша да му врати сећање на шпијуна којег су обезбеђивали у акцији под називом Тројански коњ.
„Да, сад се сећам тог човека. Тад сам се заклео, ако икад будем шпијун, бићу као он. Он је један једини и непоновљив“, рече Драгољуб. Међутим, беше мало резервисан према њему, јер је последњих година радио за Енглезе у чијој војсци има чин мајора. „Да, добар је, али како доћи до њега?“
„Моји рођаци, Драган Караклајић и Петар Симоновић, раде за њега“, објасни му Драгиша.
* * *
Седиште тајне обавештајне службе било је на Косанчићевом венцу, у стамбеној згради, на приземљу. У агенцију се ступало одмах са улице. Изнад улазних врата је писало „Агенција за промет некретнина“. 
Низ Косанчићев венац ишао је старији човек, рекло би се на први поглед да је имао неких седамдесет и кусур година. Деда, обучен по сеоској моди, на ногама опанци, жуте се као восак, а на главу натукао шајкачу. У десној руци штап, чисто да му се нађе. Кад дође до агенције, стаде испред, гледа у наслов, а из џепа панталона извадио марамицу да би обрисао ознојено чело.
„Помаже Бог, ђецо“, поздрави присутне младиће и неке две девојке, који су били у другој просторији, нешто чаврљали, не обраћајући пажњу на деду.
Како је на столу била хрпа папира, деда приђе и летимично их погледа. Били су то извештаји неког од агената са југа Србије. Погледа други, оно беше информација о Радићевцима. 
„Хеј, ало, матори, шта то радиш тамо?“, појави се неки младић из друге просторије.
„Ма, синко, тражим моју Шаруљу“, поче деда да се спрда с њиме. „Јуче ми отишла са пашњака, па ко велим да је нешто нисте нашли, а?“
„Је л` ти то мене зајебаваш!?“, притрча младић деди, тек што га ухвати за крагну кошуље, деда му протури штап између ногу, закачивши му за чланак, да би се младић са треском нашао на поду.
Све то су посматрали Драгољуб и Драгиша, док су иза њих стајали Петар и Драган, који не могоше доћи себи од смеха.
„Драгољубе, ове све отпусти“, рече Михаило, маскиран у деду.
„Дај, ко си ти да овде шефујеш?“, побуни се младић.
„Драгиша“, нареди Драгољуб. „Све их построји тамо. Драгане, оне две роспије дај овамо.“
„Хеј ти!“, поче да галами младић, који је још увек лежао на поду. Није се могао померити јер му Михаило штапом блокирао ноге. „То су ми родице.“
„И ти остани ту“, нареди му Михаило.
Кад Драган доведе оне две девојке, Михаило и остали пређоше у просторију где је Драгиша држао постројене младиће.
Једна од девојака, мислећи да их нико не чува, прикраде се вратима покушавајући да побегне, али ту налети на Петра, који је ухвати једном руком за леву мишку, а другом повуче за косу која му остаде у руци. 
„Црни, види ово“, позва га Петар.
Михаило се окрену, па кад је видео о коме се ради, са осталима подели своје искуство са том особом. „Лепа Туркиња, а зове се Елза. Вежи за столицу. Њу ћемо касније да обрадимо“, рече Михаило. 
„Момци, ово је Црни Медвед“, представи га Драгољуб, шеф тајне службе. „Имали сте среће да је он наишао. Иначе, да сте остали са њима још неко време сутра би вас купили у врећу. Ти“, позва једног од младића. „Имаш пиштољ?“
„Немам“, одговори му.
„Шта си по чину?“, упита га Михаило.
„Поручник Трифуновић, господине“, рече.
„У старту си направио грешку. Обавештајац се никад не представља правим именом и презименом. Можеш узети своје ствари и натраг у јединицу. Теби је командант пука Живковић, пуковник, је ли тако?“
„Да, господине“, одговори док је купио своје ствари.
Кад га испратише, Михаило се обрати следећем. „Ти, дођи овамо“, а кад му тај приђе Михаило му даде свој пиштољ са разбијачем звука. „Убиј је.“
„Молим?“, пренерази се тај.
„Слободан си. Покупи ствари и јави се пуковнику Живковићу“, испрати Михаило и овог који се чудио да Михаило зна сваког од њих.
На крају је остао још један, чији став се свидео Михаилу одмах. Свидело му се све осим једног, радио је за Абвер. Приђе му нетремице га гледајући у очи. 
„Убиј их обе“, нареди му. Тај, какав је био, без размишљања узе пиштољ из Михаилових руку и са по једним метком у потиљак ликвидира оне две девојке, Туркињу Елзу и Ању, оперативца из Бугарске. Обе су радиле, као и он, за Абвер.
Након што су се ослободили шпијуна, централу преместише на нову локацију, у Призренску. Било је то седиште Агенције за продају ракије.
Наредних дана Михаило их је увео у почетне кораке обавештајне службе. Заједно су направили шифарник којим ће им служити за достављање извештаја и порука.
* * *
„Господине, да ли бисте били љубазни да ми кажете како да стигнем на Калемегдан?“
„Најлакше је трамвајем, али Вам ја топло препоручујем да то учините у друштву водича.“
„Да ли бисте ми Ви правили друштво?“
„А како да одбијем молбу тако љубазног господина?“
Била су то два познаника из Берлина, Вернер фон Вебер и Сретен Сикирић, којима заједничко беше - агенти тајне немачке службе, Абвер. 
Сретен Сикирић студент је треће године права, агент Црвеног оркестра и Абвера. Двоструки агент је постао недавно и то сасвим случајно. Рано је остао без родитеља. Отац му погинуо на Церу, а мајка умре од тифуса 1916. године. До ослобођења се сналазио уз збег, а кад дође ослобођење сместише га у дом за незбринуту децу у Звечанској у Београду. У дому је био више гладан него сит, тако да се зарекао да ће издати и покојну мајку и оца, само да се докопа лепог живота. Кад је стасао у момка, напустивши дом, прихвати да буде шпијун за Црвени оркестар и за то је добијао солидне напојнице. Боравећи у Берлину по налогу Совјета, у мају 1937. године, заврбоваше га агенти Абвера. Од обичног сиромашног студента, Сикирић је за кратко време постао младић са дебелим новчаником, облачио се код реномираних београдских кројача. Почео је возити скупе аутомобиле, посећивао је елитне коцкарнице и ресторане. 
Колико год да су њих двојица покушавали да буду дискретни, њихов сусрет је одмах проваљен од стране Марка Тешића, младог коминтерниног обавештајца, који се ту случајно задесио. Претходног дана Марко се договорио са Јеленом да се мало посвете њима двома и да се прошетају Калемегданом. Како је стигао пола сата раније, сео је на клупу која се налазила близу једног од три улаза на тврђаву. Клупа беше скривена у сенци старог храста, тако да га Сикирић и Вернер нису приметили кад прођоше туда.
Необично Марку би када чу немачки језик, извири иза храста и тад угледа Сикирића у друштву неког господина. Погледа на сат, имао је још двадесет пет минута до састанка. Устаде и крену за оном двојицом, држећи их на безбедној даљини. 
„Ово Вам је, мој драги пријатељу, чувена Калемегданска тврђава. Њу су саградили Турци за одбрану… Идемо лево. Ено, тамо видите где војска изводи егзерцир“, објашњавао му Сикирић.
Колико год га Марко до тада мрзео, та мржња пређе у трајно непријатељство. Пратећи их у стопу, Марко је прикупио доста података по којима схвати да се ради о крупној зверки. Како је са собом понео фотоапарат да се слика са Јеленом, Михаило га искористи да направи неколико снимака Сикирића и оног Немца.
Задовољан обављеним послом врати се на улаз у тврђаву где сачека да се појави Јелена. 
„Срце, мало пре сам смотрио Сикирића у друштву неког Немца“, упозори је Михаило. „Мало сам их пратио док су шетали Калемегданом. Сикирић га водио поред војске, гледајући где они изводе егзерцир.“
„Значи, тачно је“, рече Јелена.
„Шта је тачно срце?“, упита је Марко.
„Увелико се прича да се спанђао са Немцима“, рече му Јелена.
„Види, види голупчића“, поздрави их Сикирић. „Ово су моје млађе колеге са студија“, објасни Немцу.
„Да ли је то онај млади господин?“, упита Немац, мислећи на Марка, који се правио да не разуме немачки језик.
„Да, то је он“, одговори му Сикирић.
Марко се правио да не разуме немачки па је сво време запиткивао Јелену шта њих двојица причају.
„Та твоја сељачина хоће у високо друштво, а основне ствари не зна“, рече јој Сикирић. „Прилагоди се ситуацији док је време.“
„Колико ми је познато, Сикирићу, ти си пореклом из сељачке породице“, не издржа Јелена. „Тако си јадан и бедан, да ни презир од мене не заслужујеш.“
 
III
Поподне, вративши се из шетње, у фотолабораторији изради фотографије на којима су се јасно видели Сикирић и Немац. Чекајући да се фотографије осуше, присети се једног разговора са чича Милом. 
Би леп дан, а кад је дан леп Михаило седне испод старог ораха који се последњих година још више раскрупњао, тражећи жртву да се с њим исприча, уживајући уз ракију.
„Марко, дођи овамо“, позва Марка који хтеде да се врати у кућу кад га угледа. Марко, немајући куд, сиђе низ басамаке и седе пеко пута Михаила који га позва да се испричају око нечега што је чуо од Милутина.
Михаило запалио лулу и пијуцка ракију од њихових шљива. Види се да ужива. У прву суботу која долази праве свадбу. Жени им се Мирко. Испросили су Радмилу Маловић из честите ваљевске фамилије.
„Чичино, имаш ли ти какву цуру?“, поче да га чачка Михаило.
„Имам“, ни пет, ни шест, Марко се изрече.
„А од којих је?“, опет га упита, мада је све знао о њој.
„Не знам, чича Мило“, рече му истину.
„Аха, добро“, ућута се на трен Михаило. „Знаш ли неког Сикирића?“, опет га упита.
„Знам, а што питаш?“, одговори му Марко, осећајући да га Михаило тера у ступицу.
„Чувај га се. Опасан лик“, упозори га Михаило. Даље наставише причати о небитним стварима.
„Доведи ту девојку на свадбу“, рече му Михаило.
„Управо те хтедох питати за дозволу, али ме ти претече“, срећан беше што му чича Михаило поможе.
„Нека, нека. Доведи је“, застаде за трен, повуче дим из луле, па га погледа испод ока. „Како ти иде посао?“
„Студије? Одлично.“
„Нисам мислио на тај посао“, погледа га Михаило повукавши дим из луле. „Мислим на агентуру. Чувај се. Ти из коминтерне су превртљиви. Ако ти понекад затреба неки савет, потражи ме.“
„Како да те потражим, чича Мило?“, упита га Марко.
„У Кнез Михаиловој има једна апотека. Уђеш и кажеш: Имате ли маст за курије око?. Та особа ће ти рећи да нема, али зна ко има. Тад остави поруку где хоћеш да се нађемо.“
* * *
Марко, одлазим у Совјетски Савез. Немој ме тражити јер не желим да те икад више видим. Никад те нисам ни волела, у ствари, ја сам више волела твоје паре него тебе. Збогом.
Јелена
Марко никад није поверовао у то што је писало на том парчету папира. Кад је показао Михаилу ту поруку, он му рече да је то лажно писмо, које је Јелена написала под притиском.
Марко је претурио цео Београд да је потражи, али ње нигде није било. Тамо где је становала, газдарица му рече да је измирила све рачуне и да је отишла на пут.
Прошло је више од шест месеци како се Јелени изгубио сваки траг. Михаило, добивши информацију од Драгољуба како и где је завршила Јелена, не хтеде то пренети Марку, који од заљубљеног комунисте, постаде троструки шпијун. Радио је за Совјете, Немце и Енглезе.
Док је био у љубавној вези са Јеленом, заљубљен до ушију, никад није помислио на неку другу девојку. Након што га оставила без икаквог објашњења, Марко схвати да је живот за њега тек почео. У свет праве шпијунаже га увео његов чича Михаило, који је за кратко време од њега створио врсног шпијуна.
Вернер фон Вебер, лукав и препреден какав беше, реши да Марка стави под своју шапу, како би понизио Михаила јер му уби два одлична оперативца, Елзу и Ању. За везу са Марком припреми је прелепу Наташу, ћерку немачког амбасадора у Југославији.
Беше недеља вече кад је Марко, положивши тежак испит, решио да направи жур са пријатељима. Било је то мало друштво, али одабрано. Међу гостима је био и Вернер, који се Марку наметнуо под лажним именом, Виталиј Горниченко, агент Црвеног оркестра.
Mарко, од заљубљеног деришта, за кратко време постаде популаран међу студентима. Бити у Београду, а не провести викенд код Марка на журу, била је пропаст, нико си и ништа.
„Сутра увече на жур ми долази Вернер“, обавести Михаила. „Рече да ће ме нечим изненадити.“
„Упознаће те са ћерком немачког амбасадора. Права лепотица, чувај се да се не заљубиш“, исприча му Михаило све детаље сутрашње посете, на шта се Марко чудио одакле му подаци, којима га по ко зна који пут фасцинирао својом прецизношћу.
Сутрадан вече, док је мали оркестар  свирао нежне шансоне, одабрано друштво је уживало срећни што присуствују лудој забави, на вратима се зачу звоно. Професионални вратар уведе нове госте. Беше то Вернер и млада дама, прелепа Наташа, која те вечери засени својом лепотом све присутне.
Марко, обучен у црни смокинг, специјално наручен из Милана, у први мах није обраћао пажњу на Наташу, тиме јој показа да је само једна од многих које дођоше да би препричавале где су биле у суботу вече.
„Добро вече, Виталиј“, приђе му Марко.
„Марко, дозволи да те упознам са Наташом“, рече Вернер.
„Немица, па Наташа?“, зачуди се Марко.
„Мајка ми је Рускиња“, зацвркута млада дама.
Те вечери Наташа се заљубила у Марка, што Вернеру није ишло на руку. Међутим, кад се уверио да ни Марко не беше равнодушан, лакну му.
„Отац сутра иде у Берлин, службено, па те моја мама позива да будеш наш гост“, цвркутала је Наташа, протежући се у кревету поред Марка.
„Добро, доћи ћу“, рече јој Марко. „Само…“, уједе се за језик Марко.
„Шта само?“, упита га Наташа.
„Ништа“, хтеде да игнорише даљу причу, али ипак настави. „Нисам сигуран да ће твом оцу бити драго што ће му у кући боравити Србин.“
„Дапаче, јако се свиђаш мојем папа“, признаде му. „Каже, да си ти први од мојих младића који му се није улагивао.“ 
Међутим, Марко није знао да је на њега бацила око и Наташина мајка, девојачко грофица Светлана Трапинкова, удато фон Лајпциг. 
Дан уочи посете, Михаило дође у Београд како би Марку саопштио задатак.
Светлана је све време очијукала са Марком, дајући му до знања да га жели у свом кревету. Марко је радо прихватио игру јер се у спаваћој соби иза брачног кревета супружника налазио сеф са важним документима. 
Након два дана уживања у кревету Светлане фон Лајпциг, Марко предаде Михаилу снимке докумената из сефа. Један документ му пробуди стару љубав, после чега се тешко опоравио. Повукао се из јавног живота све до избијања рата у Југославији.
Био је то списак са именима младих комуниста, међу којима и име Јелене Митровић, које је Сретен Сикирић продао београдској специјалној полицији.
Марко, по наговору чиче Михаила, заказа састанак Вернеру на Авали.
Сутрадан, у подне, уместо Марка, на Авали су се појавили агенти тајне службе које је предводио Михаило. Вернер фон Вебер је седео у ресторану хотела испијајући пиво. Иза леђа су пришли Драган и Петар љубазно га замоливши да полако, без журбе и буке крене ка вратима. На паркингу га стрпаше у аутомобил којим га пребацише до седишта тајне службе. Испрва не хтеде ништа рећи, али кад су му под нос потурили папире и фотографије које су приказивале његов шпијунски рад, одлучио је да све призна.
Десет дана после његовог хапшења, Светлана и њена ћерка Наташа пронађене су мртве. Избацила их вода код Смедерева. Вермахт не опрашта издају. Ото фон Лајпциг је повучен из Београда. Њега су пронашли мртвог у дворцу надомак Минхена. Отровао се.
 
IV
Рат у Европи се разбуктао. Пала је Пољска, Данска, Норвешка, Француска… Хитлер прети Великој Британији. Над Југославијом се надвило јато црних гавранова чекајући погодан тренутак да крену на комадање здравог меса, а у потаји, мали гавранови, црни да црњи нису могли бити, окружили је наоколо па чупају труло месо, помажући великим да у судњем трену што брже и што болније задају последњи ударац једнооком киклопу.
Нова 1941. година Србима ништа добро није донела. 
Руси, Британци и Немци. Сви они се окомили на Југославију покушавајући преко ње да купе време.
Михаило је на време опоменуо Драгољуба шта се спрема Југославији, али сујета и недостатак искуства, мешетарење, првенствено са Британаца, који су 27. марта купили себи време, а Србији поклонили омчу око врата.
Директива 25: 
Војна побуна у Југославији изменила је политичку ситуацију на Балкану. Југославија, чак и ако у почетку буде давала изјаве лојалности, мора бити сматрана непријатељем и мора бити побеђена што је брже могуће.
Адолф Хитлер
„Драгољубе“, обрати му се Михаило. „Обавести Начелника генералштаба да ће Немачка напасти Југославију 06. априла, рано изјутра.“
„Касно је Биби, касно.“ 
Било је то 29. марта 1941. године. 
Михаило, увидевши да Југославији спаса нема и чему све то води, повуче се из државне службе и оде у Трново.
У село се вратио моторциклом, пошто су му аутомобил реквирирали за потребе војске. Касније је сазнао да га је неки пуковник узео под своје и да је на крају погинуо у њему.
Месец дана пре његовог повратка, крајем фебруара 1941. године, Марко и Мирко добише позив да одслуже кадар - Марко у Ниш, а Мирко у Славонску Пожегу. Чувши за то, Михаило се запути у село да их испрати. Пре но што су кренули да одуже дуг држави, која је била пред распадом, Михаило им одржа слово.
„Најрадије бих вам рекао да не идете тамо где су вас позвали. Питање је дана када ће се Хитлер окомити на нас. Ако се нешто тако деси, не јуначите се.“
По доласку у своје јединице, брзо су схватили да то није она војска о којој су им причали Михаило и Тодор. Увелико је мирисало на издају, официри меланхолични, подофицири још гори.
Кад је почео напад на Југославију, Маркова јединица је била распоређена према Бугарској. Два дана су се борили док је било муниције. Командант, пуковник Зорић, упорно је тражио попуну муницијом на шта су му одговарали да је на путу. Трећи дан у зору зачуо се пуцањ из командантовог шатора. Непосредно поред командантовог шатора стражу је држао Марко. Кад зачу пуцањ, утрча у шатор где затече пуковника мртвог. Десна рука му беше опуштена поред тела, пиштољ је лежао на земљи, поред десне ноге. Глава му лежала на столу левим образом наслоњена на пољски сто. На десној слепоочници видела се рана из које је цурила крв. Пажњу Мирку привуче папир који је пуковник држао у левој руци. Била је то депеша у којој је писало да је Југославија капитулирала. Марко, видевши да је враг однео шалу, скиде шињел, пушку о десно раме и побегне из јединице. Дању се крио по шумама, а ноћу се кретао споредним путевима. Три дана му је било потребно да стигне у Трново. Пушку даде Михаилу који је сакри у шталу, а он се упути у Београд.
Мирко се са својом јединицом, у моменту капитулације, налазио код Руме где су их Немци разоружали и заробили. Сместили су их у привремене логоре да би их потом укрцали у сточне вагоне те кренуше ка Немачкој где су их требали сместити у концентрационе логоре.
У вагону Мирко нађе Милутина са којим се договори да беже чим им се укаже прилика, а она им се указала следеће ноћи. Неко од немачких војника није добро закатанчио врата вагона, тако да су негде око Винковаца искочили из вагона, препливали Саву и петог дана, скривајући се које куде, стигли у Трново. Радмила је дан пре његовог доласка родила ћерку којој дадоше име Ленка. 
„Чича Мило, шта да радимо?“, поче Мирко разговор, не би ли Михаила натерао да каже иди ту и ту.
Михаило је ћутао, јер ни сам, први пут у животу, није знао шта да му каже.
„Чича Мило“, сад се и Мићо укључи у причу. „Шта ти велиш за овог чича Дражу? Каже народ да је он наш спас.“
„Е, моја децо, сад су сви спасиоци. А где су били пре но што дођосмо до ове славе?“
„Добро, чича Мило“, пресече Милутин. „Нас двојица смо ионако донели одлуку, али смо хтели да нас благословиш. Много си нам значио у животу, па ето сад ти праштај, ако смо ти што учинили нажао.“
„Децо, већ кад донесте одлуку, чујте што ћемо Толе и ја да вам кажемо. Не понесите се у сили, не понизи се испред непријатеља. Са мртваца не узимај злато и новац“, заврши Михаило.
„Ако сретнете Марка које куде, са њим се питајте за здравље. Помозите један другом у невољи. Братску крв не пролијте. Сад, нека вам је Богом просто.“
Изљубише се и отидоше. 
Почетком маја 1941. године Милутин и Мирко се придружише јединицама Југословенске војске у отаџбини, којом је командовао пуковник Драгољуб Дража Михаиловић. 
* * *
Устанак против окупатора Марко је дочекао у Ваљевском партизанском одреду, на дужности обавештајца. Предзнање које је стекао код Михаила Марко је применио у партизанима. Другови му дадоше конспиративно име друг Црни, а све због његове црне косе. Од обавештајаца из других одреда, чуо је да су Мирко и Милутин приступили четницима. 
Није му сметало то идеолошко раздвајање, битно је да су се главешине договориле да ће се борити против заједничког непријатеља, Немаца. Видели су се у ослобођеном Ужицу, средином октобра. Мало је људи знало да су њих двојица једнојајчани близанци. Како је крајем новембра 1941. године сан о стварању прве слободне територије у окупираној Европи пропао, тако је пропала и сарадња партизана и четника. Болело је то Марка, непрекидно се питајући како би реаговао ако би чуо да је Мирко погинуо у борби против партизана. У својим извештајима је изостављао име четничког мајора Мирка Тешића, а било га је честу у неким заједничким акцијама са Немцима, за које је касније сазнао да су биле измишљене, како би се партизани приказали као једини борци против окупатора и домаћих издајника. 
Марко је имао само једну жељу. Да пронађе Сретена Сикирића који је његову Јелену предао специјалној полицији, а после како му Бог да. Оно кад је предао Јелену, од тад му се губи сваки траг. Пролазећи кроз Рашку, сврати код Мирка који му рече да ће га у Обреновцу сачекати обавештајац, мајор Љубо Трифуновић, од којег ће добити податке о Сикирићу.
Како се дуго нису видели, испричаше се и један другом нешто обећаше.
„Марко, брате мој, хоћеш ли да ми нешто обећаш?“
„Хоћу, Мирко, како да нећу. Па, браћа смо.“
„Ако ми се нешто деси, да ми причуваш децу и Радмилу.“
„Хоћу, брате мој“, загрлише се браћа и изљубише.
Било је то пред крај зиме 1942. године.
 
V
Загреб, фебруар 1942. година, Катедрала Узнесења блажене Девице Марије и светих Степана и Ладислава у Загребу. 
Из споредне, фратарске просторије, изађе свештеник, подигнуте капуљаче, упутивши се право ка исповедаоници. 
„Здраво, Кец“, поздрави фратар неког у исповедаоници. 
„Здраво, Гемини“.
„Шта ми можеш рећи о Операцији под називом ТРИО?“, упита га фратар.
„Немци и Италијани спремају офанзиву у источној Босни, Црној Гори и Херцеговини. План за операцију још није израђен.“
„Кад је презентација и где?“
„Од 02. до 03. ожујка…“
„Причај по нашем, будало.“
„Март месец. У Опатији ће бити оквирна конференција, почетком марта, а детаљна, прво у Љубљани крајем марта, а детаљна у Сарајеву, 09. априла. Готово.“
Из исповедаонице, први изађе свештеник, окрену се ка крсту на којем је био Исус, клекну, прекрсти се и потом оде ка фратарским просторијама. Други, што га Гемини назва Кец, изађе, упутивши се ка улазу у катедралу.
Фратар, који  је у ствари био Марко, скинувши са себе фратарску униформу, брзо се пресвуче у немачког официра, да би се потом упутио за Кецом, у кога је, у последње време почео сумњати. Угледа га на време, где у пратњи неког цивила уђе у пивницу. Убрзо им се прикључи и Марко.
„Хеј, Ханс, дођи овамо“, позва га Ленгер, мајор, који је сутрадан требао кренути на источни фронт. „Ханс, дођи да попијемо једно, ко зна можда последње.“
„У реду, само да поздравим Лили“, приђе групи девојака, међу којима и та Лили.
„О-о-о, девојке, ево га најлепши и најзгоднији немачки официр, капетан Ханс фон Дитрих“, рекавши то приђе му па га страсно пољуби.
„Послушај шта ова двојица причају“, шапну јој на уво.
„Јасно.“
„Девојке, жалим, али морам друга испоштовати.“
„Лили, девојке, овамо“, повика Ленгер. „Лили, хајде за мене отпевај Лили Марлен.
„Спремају ти замку у Сарајеву“, рече му пре него што је почела певати.
Таман кад је жур био на врхунцу, Кец и пратилац напустише пивницу. Марко хтеде кренути ка тоалету кад га Ленгер заустави. „Ханс, камо ћеш?“
„Пријатељу, ако мислиш да још пијем са тобом морам пишати“, нашали се Ханс.
„Али пожури, не могу сам издржати са овим цурама.“
Марко оде ка тоалету из кога кроз прозор изађе на улицу, умало се не сударивши са Кецом. Мало се спетљаше обојица да би ипак Марко први реаговао. Извади нож из корица и брзим покретом руке пререза му гркљан. У пивницу се вратио истим путем куда је и изашао. 
„А-а-а, ево га Ханс. Лили, ајмо још једном за мог друга, за мог брата Ханса, Лили Марлен.
„Јебала га Лили Марлен. Је л` све о кеј?“
„Аха.“
„Хајдемо у моју собу. Жељна сам те.“
„Идемо.“ 
Лили се ујутру пробудила таман да га испрати. Волела је да га посматра док се облачи, дивећи се његовом мишићавом телу. Дуго се спремала да му постави једно питање. Питала би га она одавно, али се плашила да га не изгуби. То јутро, предосећајући да је ово њихов последњи сусрет, сможе снаге те га упита.
„Марко, зашто су ти очи тужне кад год си са мном?“
„Други пут Милена, други пут.“
„Плашим се да другог пута неће бити, Марко.“
Како јој је био окренут леђима, није могла видети сузе које су се сливале низ тек обријано лице.
Из Загреба је отишао за Фочу, где се тренутно налазио главни штаб партизанских јединица.
„Друже Стојане, друг Црни је ту“, секретарица шефа партизанске тајне обавештајне службе најави Марка.
„Дај га овамо“, као је био сам устаде да дочека Марка. „Где си бре, Црни?“, стисну му руку. “Шта има ново?“
„Немци и Италијани спремају офанзиву“, рече Марко испричавши му у детаље о ономе што је тренутно знао. „Мораћу да пошаљем поруку Бибију да ме одмени у Сарајеву.“
„Зашто?“
„Спремају ми замку. Мораћу Бибија замолити да то уради уместо мене.“ 
„Снежана“, позва Стојан секретарицу. 
„Изволите, друже Стојане“, јави се секретарица.
„Позови ми Мирсада.“
Док је чекао да дође главни шифрант, Марко састави поруку за Михаила:
09. априла у Сарајеву састанак Немаца, Италијана и усташа у вези са Операцијом „ТРИО“. Потребан ми је нови идентитет. 
друг Црни.
* * *
„Мило, о-о-о Мило“, звала га Станија испред куће.
Тодор и он сишли до шљивика да прегледају стабла, јер како би јака зима морали су заштитити воћке.
„О-о-о-о, Стано!“, одазва јој се Михаило.
„У подруму процурило буре са ракијом“, поручи му унапред спремљену јавку да је стигла порука преко телеграфа.
* * *
„Хајл Хитлер“, поздрави војнички немачки подофицир.
„Хајл. Иволите, како Вам могу помоћи?“
„Курир из Београда.“
„А, Ви сте. Опростите, нисам Вас одмах препознала“, извини се секретарица. „Могу ли доботи Ваше овлашћење?“
* * *
Сутра, у 15.00 часова, из Београда креће курир.
Петар
Повратком у село Митар није прекинуо везу са старим пријатељима. Првенствено са Драганом и Петром. Драган, пред рат, поче да ради у специјалној полицији, док је Петар остао у тајној обавештајној служби Југословенске војске у отаџбини.
Преко њих двојице  Михаило је добијао информације о акцијама окупаторских власти које је преносио Марку или Мирку, у зависности где се који налазио.
„Воз Сарајево - Београд касни у поласку пола сата“, чуо се глас са звучника. 
Воз је требао кренути у 21 час, али због саботаже у Семизовцу, полазак је одгађан три пута. У вагону прве класе, трећи купе, седели су пуковник Вермахта, две госпође и један господин.
„Ово већ прелази у безобразлук“, рече пуковник. „Пре сат и по је требало да кренемо.“
„Господине пуковниче“, обрати му се господин. „Добро дошли на Балкан.“
„Бандити“, пуковник ће. „Са њима треба по кратком поступку.“ 
„Да, то су они који ће нас натерати да се хранимо са истог казана, да делимо жене…“
„Ја немам ништа против тога“, констатова једна госпођа.
„Против казана?“, упита пуковник.
„Ха-ха-ха, не драги мој, мислим на размену жена“, рече жена.
„Кафа, сок, ракија“, чуо се конобар у ходнику. „Добро вече. Желите нешто?“
„Кафа“, рече пуковник.
„Турска?“
„Турска, са две коцке шећера. Опростите, имате ли ракију Два брата?“, упита пуковник. „Пио сам је пре рата.“
„Имам, како да је немам. За посебне муштерије имам спаковану у акт ташни“, рече му конобар, вадећи ташну испод колица. 
Беше то разговор између два искусна обавештајца, Петра Симоновића и Марка Тешића. Плана, под кодном ознаком ТРИО, докопао се Михаило, након завршене конференције, 09. априла 1942. године. Михаило план предаде Петру, да би га он предао Марку.
Доспевши до плана Операције ТРИО, партизанске јединице су на време извршиле консолидовање својих снага.
 
VI
„Да ли је ту мајор Сикирић?“, упита Марко секретарицу.
„Ту је. Кога да најавим?“, упита секретарица, млада партизанка.
„Капетан Црни“, рече јој Марко.
Не прође ни минут кад се на вратима појави Сикирић видно пометен доласком обавештајца под псеудонимом Црни. Глумећи одушевљење поздрави се с ’њим чврсто му стежући руку.
„Друже Црни, добро ми дошао. Чуо сам да си успешно обавио задатак“, честитао му осећајући јак стисак који му је ломио кости на шаци. „Изволи, уђи.“
Сикирић пропусти Црног, а он за њим, држећи руку на пиштољу размишљајући да га употреби на овом. Лако би се он оправдао. 
„Слушај ме добро, скоте“, рече му Црни, пошто се претходно увери да је секретарица за собом затворила врата. „Знам за кога радиш и коме достављаш податке о покрету четника и партизана.“
Видевши да ће овај гласом позвати стражу, Црни откопча блузу показавши му експлозив постављен око паса. 
„Овде има експлозива да у ваздух одлетите сви из ове зграде“, упозори га Црни видевши да се Сикирић премишља да ли ће да употреби пиштољ.. 
„Шта хоћеш?“, упита га Сикирић.
„Отвори касу и из ње извадити цео садржај“, рече му Црни. „И без трикова.“
Сикирић је своје канцеларије бирао тако да увек буду на приземљу непрекидно држећи отворен прозор, зими и лети. У ситуацијама као што је ова, искочио би кроз прозор и не би га било по неколико дана. Појавио би се са подацима, које је добио од својих пријатеља, а међу којима је било и тачних и лажних података. Тако би било и сад, да Црни није на време затворио прозор. Видевши да нема куд, из касе поче вадити све што у њој беше. 
„Сад то лепо спакуј у овај ранац“, предаде му га Црни.
„И како мислиш одавде изаћи жив?“, упита га Сикирић.
„То није твој проблем. Пуни то“, изричит би друг Црни.
„Да. Умало да заборавим да ти кажем нешто. Причао ми Деспотовић да ти се Јелена храбро држала…“, застаде погледавши га у очи. „Док су је обрађивали полицајци“, саркастично му рече. „Кажу да је била добра у кревету, ватрена.“
Црни не издржа. Погледа ка столу видевши на њему метални држач за папире. Узе га у десну руку и њиме удари Сикирића у главу који се пружи по поду колико је дуг. Црни покупи остало из касе и журним корацима изађе из канцеларије.
„Мајор ти поручио да не улазиш док те не позове“, рече Црни, након чега изађе из зграде узјаха коња и упути се ка шуми.
На самом улазу у шуму чекао га Љубо. „Предај ово Марку“, рече му Мирко. 
„Јасно Мирко. Је си ли убио скота?“, упита га Љубо.
„Нисам. То сам оставио Марку да учини“, рече Мирко. „А умало не убих скота кад ми рече нешто у вези снајке Јелене…“, застаде у сред реченице. „Иди Љубо. Јао куд не убих скота“, понављао је Мирко док се удаљавао путем кроз шуму.
* * *
Тек што је прошла поноћ, кад Михаило испод прозора своје собе зачу неко шушкање. Испод јастука извади пиштољ и бомбу и полако, да случајно не зашкрипе даске на поду, приђе прозору.
„Ко је?“, тихо упита Михаило. „Ја сам, чича Мило, Марко.“
„О-о-о, Марко, снаго чичина“, истрча напоље те се поздравише. 
Тодор чу да се нешто дешава у дворишту, па и он искочи из куће, Након што се поздрави са Марком, преузе коња да га смести у шталу.
„Толе, ми ћемо на чардак“, довикну му Михаило. 
Док се Марко сместио на чардаку, Михаило из куће донесе нешто хране. „Сна Радмила спремила.“
„Чича Мило, шта има ново у селу?“, упита га Марко између два залогаја.
Михаило му исприча новости из села, ко је погинуо, а ко се оженио.
„Причај ми за Мирка и Милутина“, упита га и за њух двојицу. „Где су сад и знаш већ шта ме интересује?“
„Добро су. Ту су у Србији, негде око Копаоника“, исприча му Михаило.
Ускоро се и Тодор појави, али он не рече ни реч.
„Чича Толе, шта ти велиш?“, упита га Марко.
„Па шта да ти кажем, Марко сине. Види, шљиве су добро родиле, тако да ће бити ракије. Сна Радмила опет трудна“, рече му Тодор једноставним језиком.
„Аха“, рече Марко само то, што би значило да, како да не. „Значи, сна носи четврто. Нека, нека.“
У неке се растадоше. Марко рече да га пробуде код трећих петлова. Таман што учврсти сан, кад га пред зору пробуди галама у дворишту. Марко скочи те погледа између пречага на чардаку. Био је то Мирко са његовим четницима.
„Чуо сам да сте сакрили ону комуњару!?“, галамио је Мирко по дворишту. „Где је, да му се напијем крви сад овде?“
„Може Мирко, може, али прво мене мораш убити!“, одговори му Михаило стојећи испред врата чардака.
Из групе се издвоји један стасит капетан, држи нож међу зубима, шаке стиснуо у песнице и кренуо на Михаила. Сачека га Михаило, тако што му опали шамар да му је из уста испао нож и два зуба. Закрвавиле очи четнику, па како не хтеде да испадне кукавица пред својима, опет нагрну на Михаила, који га сад сачека са бомбом у руци.
Из једне куће истрча Радмила, а из друге Станија. Моле га, куме да се окане ћорава посла.
„Куш, женетине. У кућу и једна и друга“, како Мирко ово рече, остали четници почеше да подврискују.
Михаилу прекипе, приђе му, ухвативши га за ревере гуња, погледа га у очи упитавши га. „Чиме сам то заслужио да ми ово радиш?“
„Склони се, Михаило“, први пут у животу да му се тако обратио. И то би што прели чашу. Опусти руке низ тело, испаде му бомба из руке. „Зар је толика зла крв међу вама двојицом да сад хоћете да се поубијате?“, упита га Михаило. „Зар је узалудан мој посао што покушах направити људе од вас? Зар је?“, пита га док му брада подрхтава. 
У једној секунди Марку кроз главу прође цео њихов заједнички живот. Несташлуци након којих је Михаило кажњавао Мирка јер је увек прихватао своју и његову кривицу. Чича Михаило је добро знао ко је погрешио, али никад им није дао до знања да зна правог кривца. Види чича Михаила и Тодора где стоје испред чардака не дозвољавајући Мирку да прође. 
Тодор види да Мирко неће да одступи, ухвати Михаила за руку те га склони у страну. Михаило клону на земљу, чекајући да чује шта ће се горе десити.
Они, који су били највећи букачи, потрчаше за Мирком не би ли и њихова имена била забележена у црној историјској читанци, у којој би писала имена убица познатог комунистичког обавештајца Црног. Пењући се ка чардаку Мирко се окрете ка тим јунацима.
„Који буде ушао за мном овамо“, опомену их Мирко, „стићи ће га метак пре но што пређе праг овог чардака!“
Уђе у чардак где га Марко чекао спреман на све. Пиштољ и машингевер су били одложени са стране.
Приђоше браћа један другом, загрлише се и шапнуше један другом да се чува.
„Чувај ми се, брате мој“, рече му Мирко. „Сутра у подне на улазу у Обреновац, у кафани Дроњак, чека те мој човек, Љубо Трифуновић. Има нешто важно да ти саопшти.“
„Хвала ти, брате мој“, рече Марко, па се још једном изљубише.
Мирко подише пиштољ у вис и испали три метка. Након овога у дворишту се зачу халабука четника мислећи да се завршила авантура комуњаре Црног. Пре него што крену да изађе из чардака, Мирко исуче нож и засече се по подлактици. Зачас лину крв и окваси нож црвеном бојом. Марко отцепи комад своје кошуље те му замота рану, претходно је исправши ракијом коју је синоћ Михаило донео њему за вечеру.
„Ха четници!“, повика Мирко са чардака бришући нож од крви о своје скуте. „Готово је са комуњаром Црним. Вас двојица однесите оног скота доле у поток нека му вране очи изједу“, рече Тодору и Михаилу.
Није задуго прошло када двориште опет би празно. Михаило и Тодор су прескакали по три степеника како би се што пре уверили да је са Марком све у реду.
„Јао, мајко моја, убићу га“, рече Михаило кад угледа Марка живог и здравог. „Тодоре, брзо у кућу!“, повика Михаило јер предосети да се Радмили нешто десило после овога.
* * *
Догађај са чардака, срећом по Марка и Мирка, добро се завршио. То што се десило на чардаку, њих двојица су режирали због других четника. Једини недостатак овој њиховој представи је био што су за то само њих двојица знали. Радмили позлило, умало се није породила.
Путовање је Марко наставио сутрадан ујутру. Кретао се шумом, непрекидно размишљајући о ономе што му Мирко рече за састанак.
Познавао је Љубу, али површно. Једном је, колико се сећа, свратио на његов жур и кратко се задржао. За њега се причало да је био боем и женскарош, а Михаило га хвалио да је био одличан шпијун. Сећа се Марко једног догађаја од пре рата у ресторану Мадера, који је био стециште градских боема, уметника и новинара. Седео је са Јеленом у ресторану кад им приђе Љубо Трифуновић, студент права. На којој години је био, то ни он сам није знао, али једино што је знао је то што је био неприкосновени боем и шармер. Никад тај није био без пара, возио је најскупље аутомобиле и уза себе је увек имао лепу девојку. Неки злонамерници су причали да је до новца долазио преко кревета имућних љубавница. Међутим, љубавнице су биле параван за много озбиљнији посао којим се Љубо бавио. Био је један од најбољих и најплаћенијих обавештајаца британске тајне службе MI6.
„Да ли је слободно?“, упита Љубо, нетремице гледајући у Јелену, при том игноришући Марка.
„То морате питати мога момка“, одговори му Јелена.
„А где је он?“, упита је, непрекидно се осврћући око себе и даље игноришући Марка. „Јао, младићу, опростите мојој некултури“, обрати се Марку кад га он као смотрио. „Дозволићете ми да се за тренутак загледам у најлепше очи најлепше девојке у овом учмалом граду?“
„Наравно. То ми импонује“, одговори му Марко.
„Лепа девојко… А како Вам је име?“, упита је озбиљним гласом.
„Јелена.“
„О, лепа Јелено… Срце ми неће издржати овај бескрај у очима твојим јер пропадох у бездан и утопих се у сузи твојој“, причао јој Љубо још неко време да би у неке устао окренуо се Марку давши му подсетницу. „Поздрави ми Бибија.“
На карти је писало: 
Љубо Трифуновић
и ништа више.
Свега овога се Марко присети јашући коња кроз шуму, приближавајући се Обреновцу. Тачно у подне Марко уђе у кафану Дроњак, летимично погледа кога има у кафани. Сео је у један угао, леђима окренут зиду, са погледом на врата. У неке му се за сто придружи Љубо, четнички обавештајац.
„Помаже Бог, друже Црни. Ко би рекао да ћу се упознати и на миру беседити са комуњаром?“, насмеја се Љубо. „А јесте исти ликом, мајко моја. Да не познајем Мирка рекао би да си ти он, а он ти.“ 
„Па морамо бити исти кад нас је иста мајка родила, друже Љубо“, одговори му истом мером.
„Е, немој ми те комуњарске флоскуле“, нашали се Љубо.
„Које? Ово друже? Ха-ха- ха“, насмејаше се обојица.
„Хајде да пређемо на посао. Слушај ме добро. Ево ти адреса“, коју Марко прочита и запали у пиксли која је стајала на сред стола. „На њу ћеш се јавити вечерас у осам. Врата ће ти отворити госпођа Дана. Питаћеш је „Издајете ли собе самцима?“, а она ће ти одговорити „Да, нарочито ако су лепи као Ви?“. Јеси ли запамтио?“ 
„Добро, запамтио сам“, рече му Марко.
„Е, пази сад следеће. Од ње ћеш добити једну свеску у којој ти све пише. Адресе, контакти, ко су све шпијуни и за кога раде, све.“
„Има ту материјала и за вас и за нас. Тај Сикирић је опасан играч. Ради за новац. А ти су најгори. Они немају државу“, објасни му Љубо.
„Да“, одједном Марко заћута читајући један документ. „Јао, убићу га, убићу га“, ухвати се рукама за главу.
Љубо је знао да је пронашао списак родољуба које је издао специјалној полицији. На списку се налазило Јеленино име и још седам илегалаца. Листајући документа наиђе на записник са ислеђивања и пресуду након ислеђивања.
„Имао си храбру девојку“, рече му Љубо. „Нећеш ту наћи оно што тражиш.“ 
„Видим.“
„Ако желиш, могу ти испричати детаље са испитивања“, понуди се Љубо.
„Имаш ли још нешто за мене?“, упита га Марко.
„А ја помислио да ме напустила“, рече му Марко.
„Толико о поштењу твојих другова“, удари га Љубо маљем у главу.
У Раљу дође предвече где се јави вези од којег преузе мотоцикл, а предаде му коња. У Београд, на адресу коју му даде Љубо, дође пола сата пре полицијског часа. Беше то стамбена зграда на Дорћолу. Стан је био на трећем спрату. На вратима стана је писало Дана Никодијевић, професор у пензији. Добро је, помисли Марко, што је пензионерка. Позвони прво кратко, па двапут дуго и на крају три пута кратко. Врата му отвори старија госпођа.
„Издајете ли собе самцима?“, упита је Марко. 
„Да. Нарочито ако су лепи као Ви“, одговори Дана померивши се да Марко уђе у стан.
„Добро вече. Ја сам Марко Тешић“, представи јој се, након што она затвори врата. „Ово је за Вас“, предаде јој ранац у којој беше нешто хране.
Дана погледа у садржај ранца изненадивши се кад виде да се у њој налази храна. То му Михаило спреми кад је кренуо од куће.
„Господине, друже Црни, ја оволико хране нисам видела од маја четрдесет прве“, радосно ће Дана. „Сад ћу ја нама спремити богату вечеру. Кајгану са пршутом, а?“
„Само Ви, госпођо, вечерајте. Ја нисам гладан“, рече јој Марко замоливши је да му покаже собу.
Знала је добро шта се дешава са Марком. На то ју је Љубо упозорио. Није ни њој било до јела кад се сети приче о несрећној девојци. У његовим очима је видела велику тугу која га је могла стајати главе. Не само његова, већ и њена беше у опасности. Пусти га Дана да се одмори, па ће му сутра одржати буквицу. Колико је она оваквих обавештајаца обучила то је само она знала. Један од њих је био и Љубо.
Први час обуке за обавештајца је уништити им хемију, да им из главе избаци реч љубав која је многе обавештајце одвела у смрт. У Марковим очима је те вечери видела тугу за коју је знала да ће ишчезнути током ноћи. Остала је мржња. И њу треба уништити. Мржња те заслепи и не дозвољава ти да ишта видиш даље од носа. 
Тридесетог дана обуке Дана је морала признати да је имала погрешно мишљење о Марку. Већ другог дана обуке је видела значајан напредак код њега. Нестала је мржња. Туга је још била ту, али и она је била у заласку. Двадесетог дана је и она нестала.
„Марко, нешто ћу те питати, а тиче се твоје интиме“, упита га Дана.
„Питајте, госпођа Дано.“
„Јеси ли до сад имао сексуални однос са неком женом?“, постави му питање и грдно се после тога покаја Дана. 
Туга се врати, а мржња беше још јача.
„Једине жене са којим сам водио љубав су биле Јелена и Милена“, ућута се Марко, главу спустио, па је подиже погледавши Дану. „На дан када је убијена била је у петом месецу трудноће. Носила је двојке“, исприча јој.
„А друга?“
„Милена, нисам је видео има година.“
Тек што то рече, зачу се звоно на вратима.
„Здраво, Дано“, чу се Михаилов глас на вратима. „Је ли ту?“
„Откуд ти, чича Мило?“
Након што су се поздравили, Михаило извади марамицу из џепа па обриса знојаво чело. Док је то радио нетремице је гледао у Марка.
„Нешто се десило, чича Мило?“, упита га Марко.
„Сикирић.“
„Шта с њим?“, упита га Марко.
„Милена“, направи паузу, па настави. „Ко је Милена Митровић?“
„Моја веза у Загребу“, одговори му Марко. „Је л` се нешто десило?“, наслути Марко да је нешто лоше.
„Пре десет дана је убијена у Јасеновцу“, рече му Михаило. „Сикирић је предао усташама.“
 
VIII
Почетком августа 1944. године, пуковник Марко Тешић би постављен на дужност обавештајца у Оперативну групу дивизија. Као један од искуснијих обавештајаца, би укључен у припреме за ослобођење западне Србије. Јаке немачке снаге, потпомогнуте снагама СДК и четника, највећи отпор су пружили током ослобођења Ваљева. 
У тек ослобођеном Ваљеву, Марко заноћи у кући Јанка Митровића, предратног богаташа. Кућа је била, за то време, модерна, у моравском стилу. Стилски намештај, аутомобил и фијакер, штала са три дората.
„Добро вече. Мени су дали адресу ваше куће“, обрати се Марко старијој жени забрађеној у црнину.
„Изволите, уђите“, рече му она.
Улазећи у кућу, Марко се чудио како су успели остати живи јер је ОЗНА увелико чешљала Ваљево од предратних богаташа. Неке су и стрељали за које су утврдили да су сарађивали са окупатором.
„Добро вече“, поздрави старијег човека који је седео поред камина у којем је пуцкетала ватра.
Како му ништа не одговори, Марко седе за сто који је био на неколико метара од камина.
„Седи овде“, рече човек показавши му руком да седне преко пута њега. „Реци ми је л` хапсе богаташе?“
„Не могу Вам ништа рећи. Мало пре сам стигао из Лознице“, одговори му Марко.
„Немаш разлога да ме лажеш. Јутрос је један Ваш долазио. Наредио нам да нигде не мрдамо“, прича, а све време гледа у под. „Е, ћерко, шта нам учини да сад од срама не смем из куће изаћи.“
„Зашто због ћерке?“, упита га Марко.
„Оптужили су нам ћерку да је сарађивала са Немцима и да је била курва“, рече жена.
Како беше мрак у кући, жена упали лампу и осветли собу. У једном моменту, док је пролазила поред зида на којем су биле породиче фотографије, Марку се учини једна девојка познатом.
„Стани“, нареди јој Марко.
„Немој, сине, у кући. Изаћи ћу на двориште“, закука жена.
Марко устаде са троношца и обасја зид. Укочи се кад на фотографијама препозна Милену.
„Ко је ова девојка?“, упита их.
„То је наша ћерка“, одговори му жена, за коју се испостави да је била Миленина мајка.
„Твоја ћерка. Моја богме није“, рече човек.
„Да ли ви знате ко је ово?“, упита их Марко. „Да ли ви знате да је ваша ћерка Народни херој?“
„А ко да нам каже, сине?“, поче жена да плаче. „Био један јутрос. Свашта нам рекао за ћерку.“
Јанко, како се звао Миленин отац, устаде са столице па приђе: „Јеси ли ти Марко Тешић из Трнова?“
„Да, ја сам тај“, а само што марко то изговори, поче неко да лупа на врата.
„Отварај, овде ОЗНА!“, зачу се испред врата.
„Чекајте, ја ћу им отворити“, предухитри их Марко
„Изволите, ко вас шаље?“, упита их Марко. Међутим, ови га ни не погледаше. Прво уђоше два водника, а за њима нико други до Сикирић.
„Шта ћеш ти овде?“, упита га Сикирић.
„Ево чекам тебе, олошу један!“, ухвати га Марко за гушу, стежући га све јаче и јаче. У неке Сикирић поче колутати очима и ко зна докле би то трајало да се не умеша Јанко. „Пусти га, сине. Немој каљати руке.“
„Хапси сво троје“, нареди Сикирић. „Ово су народни непријатељи.“
„Момци, будите мирни. Ја сам пуковник Марко Тешић - Црни. Ово су родитељи народног хероја Милене Митровић, а овај скот је издајник који ју је издао усташама“.
„Сикирићу“, чу се из дворишта. „Обустави акцију. Дошло је до грешке.“
Сикирић, схвативши да је разоткривен, једва дочека да то чује, истрча напоље, изгубивши се у ноћи.
„Бежи, бежи, али нећеш још дуго“, довикну Марко за њим, а онда се обрати Милениним родитељима. „Немојте се више секирати. Идем сад до команде града да решим овај неспоразум.“
Не памти пуковник Црни да је скоро била овако време. Нека ситна, хладна киша ромиња, пробија до костију. Подиже ревере енглеске блузе штитећи се од хладноће и кише. Запали цигару и крену ка команди града.
„Здраво, Црни“, поздрави га мајор Гаврић. „Јеси ти у тој кући?“
„Да.“
„Чувај се тих. Чуо сам да ће их сутра стрељати.“
„Шта то велиш? Где си то чуо?“, упита га Марко.
„Мало пре у команди града. Има списак за стрељање“, рече му Гаврић.
„Слушај ме добро. Остани ту и недај никоме да уђе у кућу. Ту живе Миленини родитељи“, рече отрчавши ка команди.
„Боро!“, дозивао је Марко, пуковника Боривоја Ненадовића, команданта града. „Где је Боро?“, упита једног војника.
„Ено га“, показа му низ ходник.
„Боро, дођи“, позва га Марко.
„Шта се дешава, Црни?“, упита га Боро.
„Дај списак за стрељање“, нареди му Марко.
„Ево ти. Шта се десило?“, упита га командант града.
„Ко је састављао овај списак?“, упита га Марко
„Сикирић.“
„Нисам ни сумњао. Види“, показа му на имена Милениних родитеља. „Ово су родитељи Милене Митровић“, док је гледао спискове искористи да прегледа списак четника. На једном списку беше четрдесет четника, међу којима угледа имена Мирка и Милутина.
„Кад стрељате ове брадоње?“, упита Бору.
„Сутра у пет поподне“, одговори му.
Присети се ситуације кад је пре десет дана је свратио у Трново. „Марко, сине, само нам помози да их нађемо“, грлио га Тодор, док су се сузе сливале низ лице човека који се одрекао толико тога у животу да би са чича Милом, направио људе од њих тројице. „Хоћу, чича Толе. Потражићу их“, рече им да би их колико - толико утешио и сам знајући да је то сад немогуће урадити. 
У кући је била још гора ситуација. Снежана плаче, а око ње она нејач све једно другом до увета. Њих петоро. Михаило само уздише, крши прсте.
„Чича Мило, не секирај се. Биће како мора бити. Ево у ранцу мало хране и деци чоколада“, потом приђе Снежани загрливши је и шапну на уво. „Деца не смеју знати ко је тај кад се појави.“
„Не, бато, немој бато то чинити. Хоћемо вас обојицу“, загрцну се у сузама. „Немој…“, пала по поду, љубећи му ноге. „Бато, никада те нећемо заборавити“, 
Марко узео у наручје двоје најмлађих, Милицу и Милутина, а оно троје га загрлили и плачу.
„Чича Мило, договорили смо се све“, рече му Марко. „Хајде да се поздравимо. Опрости ми чича Мило ако сам ти ишта згрешио.“
„Снаго чичина…“, да би се и он загрцнуо од плача. „Сине, нека буде како мора бити.“
Поздрави се и са Нином и чича Толом. 
На крају, Марко, приђе икони светог Николе три пута се прекрсти и оде из куће не осврнувши се више.
Присећајући се свог последњег боравка у Трнову, док је возио моторцикл без светала како га не би приметили, Марко би решен као никад у свом животу да учини то што је обећао самом себи. Како је пут био у лошем стању, ишао је малом брзином што се опет испостави добрим јер у даљини примети стражу. Заустави мотор, угаси га и склони у канал покрај пута. Даље настави пешке. Уђе у шуму крећући се опрезно да не би налетео на патролу. Прилазећи логору, који је био ограђен жицом, зачуди га да је било тихо. Прилазио је опрезно. Угледа једну узвишицу изнад привременог логора, са које би, како је проценио, могао имати добар преглед просторије. У једном ћошку логора примети јаругу кроз коју би могао да се провуче. Како је у правцу њега била група од петорице партизана, припадника ОЗНЕ, врати се неких двеста метара, па онда у широком луку крену ка делу логора где се налазила јаруга. На десетак метара испред саме јаруге угледа стражара. Скривен иза једног шибљака, реши да сачека неко време не би ли се стражар склонио одатле. Познаде тог младог партизана. Био је родом из суседног села Јаребице. Стајао је још неки трен, па се окрете и оде на другу страну, што Марко искористи да се провуче испод жице брзо се пребацивши до једног четника, комшије. „Лало, Лало, комшија“, тихо га продрма Марко. Четник се пробуди и умало да скочи мислећи да су дошли да га воде на стрељање. „Не, не“, стаде се отимати. „Тихо, Лало, тихо. То сам ја Марко Тешић, брат Мирков. Реци ми је л` он?“,  упита га Марко што је тише могао. „О Маркеља, рано. Јесте, јесте, ту ти је брат. Ено га тамо дрема“, показа руком у правцу једног дрвета. „Аха“, рече Марко и оде у правцу који му показа овај четник.
Опрезно приђе брату који дремао, наслоњен леђима на дрво. Пришавши му с леђа десном руком му затвори уста да не викне кад га угледа, а другом га полако продрма да га пробуди. „Мирко, брале, пробуди се то сам ја Марко.“
Трже се Мирко, погледа позади и познаде брата. Хтеде да устане да се поздраве, али Марко му не дозволи. „Слушај ме добро. Полако пређи овамо код мене. Али буди тих као што никад ниси био“, објашњавао му Марко шта да ради. „Е, тако. Брзо скидај ту униформу и слушај добро шта ћу ти рећи.“
„Али, брале, шта се дешава?“, упита га Мирко.
„Скидај се брзо. За мање од сат долазе да вас све стрељају“, рече му Марко, скидајући са себе униформу. „Облачи ово и губи се одавде.
„Маркић, шта се дешава?“, опет га упита Мирко, сав у бунилу, скидајући са себе чојано одело.
„Слушај ме добро јер немамо много времена. У блузи имаш ушивену једну бележницу коју ћеш добро проучити и све што пише у њој научићеш на памет. Видиш тамо онај јарак?“, упита га, а Мирко климну главом у знак одобравања да га види. „Туда се провуци и на једно два километра одавде у каналу поред пута се налази скривен моторцикл. Иди право у Ваљево. Ево ти адреса. Ту те чека госпођа Стана. Код ње се пресвуци у цивилно одело. У сакоу имаш документа. Немој да чекаш нити да се задржаваш код ње. Иди одмах за Београд на ову адресу“, даде му Марко другу цедуљицу. „Ту те чека госпођа Дана. Ту се примири, Београд ће брзо бити ослобођен, до зиме, а можда и пре. Она ће ти дати још белешки. Све их добро проучи и запамти. У бележници са кожним повезом имаш да решиш један задатак. Док тај задатак не решиш твоја деца и снајка Снежана не смеју знати да си ти Мирко, а чичу Мила и сам знаш, нећеш моћи преварити. Њему реци све јер он зна ћутати. Кад се рат заврши мораш наставити да живиш и да радиш као комуниста. Кад решиш задатак који сам ти оставио, ради како хоћеш после. Хајде, брате, да се поздравимо.“
Загрлише се два брата од којих ће ускоро остати само један. „Хајде брате, иди. Сваког тренутка ће стићи ови моји“, рече Марко.
Мирко таман стиже до јаруге врати се јер се сети нечега. Препуза до једног четника те га пробуди из сна. „Милутине, хајде за мном.“ 
„Маркић, откуд ти?“
„Не бенави, него брзо за мном“, рече му Мирко.
„Мирко? Ја без њега не идем“, одлучно ће Милутин.
„Не бенави, ја сам Мирко.“
„А, Маркић?“
„Е, хоћу те издеветати, моје ми Ленке покојне. Брзо за мном“, нареди му Мирко. 
До јаруге, па и кроз њу, брзо дођоше и још брже прођоше. До шуме су се пребацивали користећи честаре и шибљаке. Тек што ступише на ивицу шуме, зачу се камион из којег прво изађе капетан, галамећи на војнике да брзо силазе са камиона. Галама би још жешћа када се придружише и стражари, галамећи и цокулама ударајући у војнике Југословенске војске у отаџбини. 
„Устај, багро четничка! Хајде, брадоње. Дижи се, мајку ли ти твоју“, удари један Марка у слабину. „Хтела банда да шета Топчидером. Где су вам пријатељи сад?“
„Дај багру овамо“, повика један партизански официр.
Марко се прогура у прву групу, кријући се да га случајно неко не препозна.
За то време, Мирко и Милутин су се пробили до излаза на пут, приметивши моторцикл у каналу. Таман да га извуку зачуше галаму у логору. Оставише мотор у каналу, па заобилазећи кроз шуму, дођоше до логора. Сакрише се у жбун и посматраше шта се дешава. Спазише Марка. Занемеше кад видеше да је у првој групи. 
„Хајде брже то са багром, брже!“, викао партизански поручник. „Вод у једну врсту збор! Мирно! Оружје на готовс! Нишани!“, командовао је поручник.
„ПАЛИ!
Брзо се све завршило. 
За дуго Мирко није могао себи. Генерације Тешића су препричавале причу о жртвовању свог живота за братовљев.
* * *
Село Трново, 13 сати и 25 минута, 15. Јул 1954. године 
Са радија марке Космај чује се стара песма „На теферич пошла нана“. Тек у пола песме огласи се водитељ са хитном вешћу:
Драги слушаоци, прекидамо програм због тужне вести. Данас у 12. часова у тешкој саобраћајној несрећи живот је изгубио друг Сретен Сикирић, директор Југословенског информационог културног центра у Лондону. Несрећа се десила при повратку из Манчестера где је друг Сикирић био на отварању изложбе радова друга Иве Андрића, нашег нобеловца. Друг …
И опет слагаше.
Устаде деда Михаило од стола, полако. Угаси радио апарат и приђе икони светог Николе. Прекрсти се три пута говорећи: „Хвала ти свети Никола те учини да ми се мој Маркић смири на оном свету. Мој Маркић, чичична узданица, мој јунак…“, сливаше се сузе низ лице, деди Михаилу, јунаку са Кајмакчалана.
 
Лектор: професор Ана Јовановић
Аутор: Славољуб Славко Тадић
Славољуб Славко Тадић, рођен 11. фебруара 1964. године у Лозници, где је завршио основну школу и гимназију Вук Караџић. Војну академију РВ и ПВО уписао је 1985. године, а завршио ју је 1989.године. 
Тренутно је у чину потпуковника, на служби у Команди Рв и ПВО, Земун.
Више пута је награђиван и одликован за рад у Војсци Србије. За показане резултате током НАТО агресије на СРЈ, 2000. године, одликован је од стране Председника СРЈ, оредном из области одбране и безбедности трећег степена. Такође, 2016. године, од стране председника Републике Србије одликован је медаљом за заслуге, сребрна.
У септембру месецу ове године, одлази у пензију. 
Адреса: улица генерала Владимира Кондића 7/1/9, 11044 Београд,
Контакт телефон: 011/6307893; 064/2694402
